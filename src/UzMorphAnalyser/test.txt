O‘zbekistondagi xususiy AYQSHlarda qariyb 400 ming litr neft mahsulotlari noqonuniy foydalanilgan
Joriy yilning 25-28 may kunlari neft mahsulotlarini sotish bilan shug‘ullanuvchi 113 ta xususiy korxonalarga qarashli 117 ta AYQSHlarda Energetika vazirligi huzuridagi “O‘zneftgazinspeksiya” tomonidan navbatdagi nazorat tadbirlari o‘tkazildi.



Foto: “Daryo” / Dilruh Isomiddinova

Tadbir davomida umumiy miqdori 393 ming litr neft mahsulotlari bilan bog‘liq qonun buzilishi holatlari aniqlandi.

Jumladan, AYQSHlar sig‘imlarida saqlanayotgan 2 million 408 ming litr neft mahsulotlaridan namunalar olinib, laboratoriya sharoitida tahlil etilganida 230 ming litr (10 foiz) mahsulot sifatsiz ekanligi aniqlangan. 

Bundan tashqari, 150 ming litr kamomad va 13 ming litr ortiqchalikka yo‘l qo‘yilganligi, 43 ta holatda iste’molchilar haqidan har 10 litrda 10 millilitrdan 740 millilitrgacha urib qolinayotganligi kuzatilgan.

Shuningdek, tadbir davomida AYQSHlarda 450 ga yaqin texnik va metrologik kamchiliklarga yo‘l qo‘yilganligi ma’lum bo‘ldi.

Respublika bo‘yicha aniqlangan qonun buzilishi holatlarining asosiy qismi Andijon viloyati (94 ming litr), Surxondaryo viloyati (70 ming litr), Toshkent viloyati (44 ming litr), Namangan viloyati (38 ming litr), Sirdaryo viloyati (23 ming litr), Farg‘ona viloyati (39 ming litr), Toshkent shahri (18 ming litr), Jizzax viloyati (21 ming litr) va Samarqand viloyat (22 ming litr)lariga to‘g‘ri kelmoqda.

Aniqlangan qonun buzilishi holatlari bo‘yicha rasmiylashtirilgan hujjatlar chora ko‘rish uchun huquqni muhofaza qilish organlariga yuborildi.

Avvalroq butun dunyoda neft narxi yana ko‘tarilayotgani haqida xabar berilgan edi.

Ingliz tilidagi uch yillik ta’lim, sakkiz xil mutaxassislik va EPAM — IT Park universiteti qanday bo‘ladi?
Avvalroq O‘zbekistonda IT-park onlayn universiteti tashkil etilishi haqida xabar berilgan edi.



Foto: “Daryo” / Madina Nurman

Universitet IT va kommunikatsiyalarni rivojlantirish vazirligining Moskva IT-parki va EPAM xalqaro kompaniyasi tomonidan ustav kapitali 2 mln dollar (70 foiz — EPAM Global Campus, AQSH) tomonidan tashkil etilgan.

Universitet dasturi bitiruvchilar uchun zamonaviy va yuqori talabga ega IT kasblarini egallashga qaratilgan.

O‘quv jarayoni aralash, asosan onlayn tarzda olib boriladi. Endilikda respublikaning turli burchaklaridan kelgan talabalar Toshkentga ko‘chib o‘tish zaruratisiz zamonaviy, talabgir IT mutaxassisligini egallashlari mumkin bo‘ladi.

Universitetdagi mutaxassisliklar:

Web Developer
Networks Engineer
Software Tester
Backend Developer (Java)
Mobile Developer (Android)
Front-End Developer
QA Engineer
Big Data Engineer
Ta’lim aralash shaklda — uydan turib ham, IT Park ofislarida ham o‘qish imkoniyati mavjud.

Bakalavriat bo‘yicha o‘qish muddati 3 yil va ta’lim asosan ingliz tilida olib boriladi.

Ingliz tilini bilish darajasi IELTS 4.5 dan past bo‘lmasligi lozim va IELTS sertifikatini taqdim etishi yoki abituriyent IT Park ofislarida EPAM mutaxassislari ishtirokida sinovdan o‘tishi, imtihon uchun joy va vaqtni oldindan band qilish kerak.

O‘qishga kirish uchun maktabni bitirganlik to‘g‘risidagi guvohnoma hamda IELTS sertifikati yoki ingliz tili imtihonidan o‘tish talab qilinadi.

Kirish imtihonlari 2022-yil 25-iyundan boshlanadi. Universitetda allaqachon o‘qish dasturi va kirish uchun barcha talablar bilan batafsil tanishishingiz mumkin bo‘lgan veb-sayt mavjud.

Farg‘onada 3 ta avtomobil ustiga daraxt quladi
Farg‘onada uchta — ikki Matiz va bitta Damas ustiga daraxt qulab tushdi, deya xabar qilmoqda FVB.



Foto: Farg‘ona FVB

2022-yilning 3-iyun kuni Farg‘ona viloyati hududida soat 15:50 larda boshlangan kuchli shamolning tezligi 15–17 metr/sekundni tashkil etib, Farg‘ona shahar Yuksalish ko‘chasi 12 uyning oldida to‘xtab turgan ikki Matiz avtomobilining tom qismlariga chinor daraxtining shoxi sinib tushgan.

Xuddi shunday holat Farg‘ona shahar Marg‘iloniy ko‘chasi “Navro‘z” MFY 47-uy oldida harakatlanib ketayotgan Damas avtomobilining ustki tom qismiga chinor daraxti sinib tushgan.



Foto: Farg‘ona FVB

Yuz bergan hodisalar oqibatida aholi o‘rtasida hech qanday tan jarohati olganlar va jabrlanganlar kuzatilmadi.



Foto: Farg‘ona FVB

Sodir bo‘lgan holatlarni zudlik bilan bartaraf etish bo‘yicha viloyat FVBdan 10 nafar, IIBdan 2 nafar, Milliy gvardiyadan 2 nafar, Obodonlashtirish boshqarmasidan 4 nafar xodim jalb etildi.

Mavzuga doir:

Xorazm va Navoiyda kuchli shamol binolarning tom qismini uchirib yubordi
Toshkentda daraxt 6 ta mashina ustiga qulab tushdi
Toshkentda 3 ta avtomobil ustiga daraxt quladi

O‘zbekiston rossiyaliklar Visa va MasterCard karta ochish uchun boradigan asosiy davlatga aylandi
Mart oyidan boshlab rossiyaliklar Visa va MasterCard kartalarini ochish uchun boshqa davlatga borishmoqda.



Foto: “Daryo” / Dilruh Isomiddinova

Talab yuqoriligi sabab Rossiyada hatto “Visa uchun sayohat” nomli turistik xizmatlar yo‘lga qo‘yilgan edi.

May oyigacha rossiyaliklar asosan ikki davlat – O‘zbekiston va Armanistonga sayohat qilgan.

Biroq Armanistonda muxolifat namoyishlari boshlanganidan keyin rossiyaliklar deyarli butun e’tiborini O‘zbekistonga qaratdi. Bu haqda Rossiya Turoperatorlari uyushmasi xabar qildi.

Bunday sayohatlar narxi uning davomiyligi va aviachiptaga qarab farqlanadi. Masalan, Rossiyaning PAC Group kompaniyasi O‘zbekistonga karta ochish uchun ikki kishilik sayohatni ikki kunga 103 ming rublga (taxminan 18,2 mln so‘m) taklif qilmoqda.

Avvalroq Qozog‘iston xorijliklardan STIR olish uchun ariza qabul qilishni to‘xtatgani, bu esa xorijliklar tomonidan plastik karta ochishni cheklashi haqida xabar berilgan.
Kartoshka, piyoz va sabzi qimmatlashdi. O‘zbekiston bozorlaridagi oziq-ovqat narxlari e’lon qilindi
Davlat statistika qo‘mitasi 1-iyun kungi hududiy markaziy dehqon bozorlarida o‘tkazilgan kuzatuv natijalari bo‘yicha alohida turdagi oziq-ovqat mahsulotlarining minimal-maksimal narxlarini e’lon qildi.



Foto: “Daryo” / Dilruh Isomiddinova

Unga ko‘ra, o‘rganilgan vaqt davomida asosiy oziq-ovqat mahsulotlari narxi quyidagicha:

suyakli mol go‘shti (1 kilogramm) — 45 000–73 000 so‘m;
qo‘y go‘shti (1 kilogramm) — 55 000–86000 so‘m;
kartoshka (1 kilogramm) — 3000–8000 so‘m (+500 so‘m);
piyoz (1 kilogramm) — 2000–6000 so‘m (+1000 so‘m);
sabzi (1 kilogramm) — 2000–7000 so‘m (+1000 so‘m);
tuxum (10 dona) — 6500–15 000 so‘m (-500 so‘m);
guruch (1 kilogramm) — 4500–21 000 so‘m;
o‘simlik yog‘i (1 litr) — 15 500–28 000 so‘m (-500 so‘m);
shakar (1 kilogramm) — 9000–14 000 so‘m (+1000 so‘m);
Mahsulotlar narxlarida 18-maydagiga nisbatan o‘zgarish kuzatilgan, xususan, o‘simlik yog‘i (-500 so‘m) arzonlashib, kartoshka, sabzi hamda piyoz biroz qimmatlashgan.

Ma’lumot uchun, narxlarni ro‘yxatga oluvchi tomonidan kuzatuv o‘tkazilgan kun va vaqtdagi narx-navo qayd etilib, bunda vaqt va joyiga qarab narxlar o‘zgarib turadi. Mazkur ma’lumotlarning shakllanishi jarayonida, faqatgina dehqon bozorlari hududidagi oziq-ovqat mahsulotlari narxlari hisobga olingan (supermarket, minimarket, do‘konlardagi narxlar inobatga olinmagan).

Mavzuga doir:

O‘zbekistonda oziq-ovqat importi ortib borishi sababi ma’lum bo‘ldi
O‘zbekistonga yil boshidan beri 1,1 mlrd dollarlik oziq-ovqat mahsulotlari import qilingan
O‘zbekiston va Tojikiston rahbarlari Ichan qal’adagi tarixiy obidalarni ziyorat qildi
Tojikiston prezidenti Emomali Rahmon 3-iyun kuni Shavkat Mirziyoyev hamrohligida Ichan qal’adagi tarixiy obidalarni ziyorat qildi. Bu haqda Prezident matbuot xizmati xabar qildi.



Foto: Prezident matbuot xizmati

Qayd etilishicha, davlat rahbarlari Ota darvozadan kirib, Ko‘k minora, Ko‘hna ark saroyi, Toshhovlini tomosha qilgan. Pahlavon Mahmud maqbarasi va Juma masjidida Qur’on tilovat etilib, duo o‘qilgan.



Foto: Prezident matbuot xizmati

“Xorazmning tarixi, ilm-fan rivojiga qo‘shgan hissasi haqidagi ma’lumotlar, boy madaniyati va san’ati mehmonlarda yorqin taassurot qoldirdi”, — deyiladi xabarda.



Foto: Prezident matbuot xizmati

Shu bilan Tojikiston prezidentining O‘zbekistonga rasmiy tashrifi yakunlandi.
Qaysi hollarda pullar to‘lovga yaroqsiz hisoblanadi?
Markaziy bankning Finlit loyihasi shikastlangan pullar bilan to‘lovlarni amalga oshirish mumkinmi degan savolga javob berdi.



Foto: “Daryo” / Madina Nurman

Quyidagi shikastlangan banknotlar tovar va xizmatlar uchun to‘lovlarni amalga oshirish va bankka topshirish mumkin:

har qanday qismida teshik yoki yirtilish bo‘lgan, qog‘ozi siyqalangan (ishqalanish oqibatida yupqalashib, yumshoq qog‘oz ko‘rinishiga kelib qolgan) hamda dog‘lari bo‘lgan, turli rasm va yozuvlar yozilgan pullar;
yirtilib bo‘laklarga ajralgan va yelimlangan pullar — agar pulning qismlari shubhasiz bitta banknotga tegishli bo‘lsa;
bo‘yoq moddalari yoki kislota to‘kilgan, tabiiy rangi o‘zgargan, kuygan, bo‘yalgan yoki chizilgan pullar;
banknotning ayrim qismiga yozilgan yozuvlar yoki bo‘yalgan joyi banknot umumiy hajmining 5 foizidan oshmaydigan pullar;
banknotning yirtilgan, teshilgan joyini diametri yoki yirtilib tushgan burchagi 1 smdan oshmaydigan pullar;
rangi keskin tarzda o‘zgarmagan pullar;
“Davlat belgisi” korxonalari tomonidan nuqsonli banknot va tangalar ishlab chiqarilganligi aniqlansa, bank hech qanday moneliksiz, Markaziy bankning Hisob-kitob kassa markazlarida, ularni “muomalaga yaroqli” pullarga almashtirib olishlari mumkin.

Bundan tashqari agar pul bir nechta bo‘laklarga bo‘lingan va umumiy hajmining 55 foizidan ortiq qismi mavjud bo‘lib, unda pulning seriyasi va tartib raqami qayd etilgan qismlari saqlanib qolmagan bo‘lsa ham bunday banknotlar "to‘lovga yaroqli" hisoblanadi.

Qaysi hollarda pullar to‘lovga yaroqsiz hisoblanadi?

Banknota quyidagi hollarda to‘lovga yaroqsiz hisoblanadi:

banknot umumiy hajmining 55 foizidan kam qismi saqlanib qolgan bo‘lsa;
tegishli himoya belgilariga ega bo‘lmagan banknotlar ya’ni “qalbaki” pullar;
banknotdagi uning nominal qiymatini aks ettiruvchi yozuv va raqamlarni o‘zgartirish orqali hosil qilingan “soxta” pullar ham “to‘lovga yaroqsiz” pullar hisoblanadi.
Avvalroq Markaziy bank qanday qilib pul tejab, yaxshi yashash mumkinligi to‘g‘risida tavsiyalar bergan edi.

“Parlamentar respublikaga o‘tishimizga hali erta” — Akmal Saidov
O‘zbekistonda davlat boshqaruvining parlamentar respublika tizimiga o‘tish vaqti hali kelmagan. Bu haqda Konstitutsiyaviy komissiyaning navbatdagi yig‘ilishida Oliy Majlis qonunchilik palatasi spikeri o‘rinbosari Akmal Saidov aytib o‘tdi, deya xabar bermoqda “Daryo” muxbiri.



Akmal Saidov

Foto: “Daryo” / Madina Nurman

Akmal Saidovning ta’kidlashicha, hozir davlat boshqaruvini parlamentar respublikaga o‘tkazish vaqti emas.

“Konstitutsiyani isloh qilish borasida aholidan kelayotgan takliflardan biri – parlamentar respublikaga o‘tish masalasida bo‘lmoqda. Bilasizlar, davlat boshqaruvining prezidentlik boshqaruvi bor. Bunga Amerika Qo‘shma Shtatlari yaqqol misol bo‘la oladi. Parlamentar respublika bor. Bu boshqaruv tizimida eng ko‘zga ko‘ringan davlatlar Germaniya federativ respublikasi va Italiya. Va yarim prezidentlik boshqaruv tizimi ham mavjud. Bunga ko‘proq Fransiya to‘g‘ri keladi. Chunki u yerda ham prezident, ham hukumat bor.

Bizda ham parlament respublika qilish masalasida takliflar bildirilmoqda. Ammo u takliflar aniq emas. Ya’ni aytilayotgan tizim qanday bo‘lishi kerakligi aniq keltirilmagan. Germaniya federativ respublikasi parlamentar respublika. U yerda prezident bor, lekin asosiy vazifa kanslerda. Yoki Italiyada ham prezident bor, lekin u yerda asosiy shaxs bosh vazir hisoblanadi. Men o‘ylayapmanki, hozirgi kunda davlat boshlig‘ining o‘zi parlament rolini kuchaytirishi dunyoda yo‘q. Menimcha, parlamentar respublikaga o‘tishga bizlarga hali erta. Bu kerak ham emas”, – dedi spiker o‘rinbosari.

Avvalroq Akmal Saidov aholining jabrlangan toifasi o‘lim jazosini tiklash tarafdori ekanini aytib, konstitutsiyaning 24-moddasiga “O‘zbekistonda o‘lim jazosi taqiqlanadi”, degan jumlani qo‘shish taklifini bildirgandi.

Toshkentdagi “Joziba” to‘yxonasi MIB tomonidan 1,7 mlrd so‘mga auksionga qo‘yildi
Toshkent shahar Olmazor tumani Sag‘bon ko‘chasidagi to‘yxona kimoshdi savdosiga qo‘yildi. Lot ma’lumotlari “E-auksion” portalida e’lon qilingan.



Foto: “E-auksion.uz”

Lot auksionga iqtisodiy sud hukmi bilan Olmazor tumani MIB tomonidan joylashtirilgan. 2018-yilda qurilgan 3 qavatli bino 27 ta xonadan iborat.

Yer uchastkasining umumiy maydoni — 0,14 gektar. Binoning maydoni — 2 536 kvadrat metr. Binoda gaz, suv, elektr ta’minoti va kanalizatsiya tizimi mavjud.

Auksionga qo‘yilgan majmuaning boshlang‘ich bahosi — 1,7 mlrd so‘m. Arizalar 23-iyun 09:00 ga qadar qabul qilinadi. Savdolar xuddi shu kuni 10:00 da boshlanadi.

Avvalroq Toshkent shahridagi 12 xonali hovli MIB tomonidan qariyb 4 mlrd so‘mga auksionga qo‘yilgani haqida xabar berilgan edi.

Samarqandda chet el fuqarolariga elektroshoker qo‘llash bilan bog‘liq voqeadan so‘ng 4 nafar xodim tizimdan bo‘shatilgani ma’lum bo‘ldi
Samarqand shahrida qozog‘istonlik sayyohlar bilan yuz bergan holatdan so‘ng IIBning to‘rt nafar xodimi IIB tizimidan quvilgan. Va ularning ikki nafariga nisbatan prokuratura organlari tomonidan jinoyat ishi qo‘zg‘atilgan. Bu haqda viloyat IIB boshlig‘i Rahmat Mamatov ishtirokidagi matbuot anjumanida ma’lum qilindi, deya xabar berdi “Daryo” muxbiri Farhod Norbo‘tayev.


“Ikki nafar xodim lavozimidan olingan. Ularga nisbatan prokuratura tomonidan jinoyat ishi qo‘zg‘atilgan. Tergov harakatlari ketyapti. Bevosita rahbari tomonidan yo‘riqnoma berishda xatolikka yo‘l qo‘ygani uchun rahbarlarining ikkalasi ham ishdan olindi. Egallab turgan lavozimidan bo‘shatildi”, — deydi viloyat IIB rahbari.

Rahmat Mamatovning qo‘shimcha qilishicha, mazkur voqeadan so‘ng viloyatda IIB xodimlarining fuqarolar bilan muloqot qilishini tartibga soluvchi yagona qoidalar tizimi ishlab chiqilgan.

“Shundan keyin biz qo‘llanma ishlab chiqdik. Bu har bir xodimning qo‘lida bor. Fuqarolar bilan qanday muomalada bo‘lish kerak, elektroshokerni qaysi hollarda qo‘llash kerak, kim bilan qanday muomalada bo‘lishi kerak — barchasi kiritilgan. Qo‘llanma asosan fuqarolar bilan ishlaydigan xodimlar, YHXX va patrul post xodimlariga mo‘ljallangan”, — deydi Rahmat Mamatov.

Rahmat Mamatovning aytishicha, IIB xodimlari tomonidan elektroshoker qo‘llanganida voqea joyida ikki nafar Qozog‘iston fuqarosi, ikki nafar O‘zbekiston fuqarosi bo‘lgan.

“Biz o‘sha choyxonani borib ko‘rganimizda, fuqarolar haqiqatan ham o‘sha yerda o‘tirib spirtli ichimlik iste’mol qilgani ular to‘lov qilgan chekdan ma’lum bo‘ldi. Albatta, ularga qo‘llangan jazo chorasi haqida OAVga aytganimiz yo‘q. Bu yerda bitta xatolik bo‘lgan. Xodimlarimiz muomala madaniyatidan chiqib ketgan. Fuqarolarning kechasi ichib yurgani aniq. Lekin ‘chet el fuqarolariga nisbatan elektroshoker qo‘llandi’, degan narsa bu mutlaqo noto‘g‘ri. Sababi bittasiga elektroshoker qo‘llangan. U ham bo‘lsa, fuqaro qo‘pol harakat sodir etgani uchun. Boshqalarga qo‘llangan emas”, — deydi viloyat IIB mas’uli.

Mavzuga doir: Samarqandda YPX xodimi qoidabuzar haydovchini elektroshoker yordamida qo‘rqitishga urindi (video)

----------------dunyo---------------
Medvedev Ukrainadagi voqealar urush emas, maxsus operatsiya deb atalishi sababini tushuntirdi
Rossiya Xavfsizlik kengashi raisi o‘rinbosari Dmitriy Medvedev Rossiyaning Ukrainadagi xatti-harakatlari nima sababdan urush emas, maxsus harbiy operatsiya ekanini tushuntirar ekan, ushbu operatsiya nishonlari cheklangani, zarbalar esa faqat harbiy obyektlarga berilayotganini aytdi. Bu haqda u Al Jazeera telekanaliga bergan intervyusida ma’lum qildi, deb yozadi “RBK”.



Foto: AP Photo

“Bu haqiqatan ham maxsus harbiy operatsiya. U yerda yuz berayotgan narsalarning hammasi aniq bir ssenariy bo‘yicha boryapti. Prezident biz erishishimiz kerak bo‘lgan ikkita maqsad borligini e’lon qildi”, — dedi Medvedev.

Uning so‘zlariga ko‘ra, bularning birinchisi — Donetsk va Lugansk Xalq Respublikalari aholisini himoya qilish, ikkinchisi esa “militarizm mashinasi”ni yo‘q qilish va ushbu hududlarni “denatsifikatsiya” qilish, toki u yerda “mutlaqo aksilrossiya, rusofob yo‘nalishni ilgari surib, Rossiya va Ukrainani to‘qnashtirishga urinayotgan natsionalistlar bo‘lmasin”. “Shu sababli ushbu operatsiya nishonlari cheklangan”, — dedi Xavfsizlik kengashi raisi o‘rinbosari.

“Bundan tashqari, rossiyalik harbiylar, — dedi u. — fuqarolik obyektlariga eng minimal darajada tahdid solishga harakat qilmoqda”. “Biz bo‘layotgan voqealarning barchasi faqat Ukraina Qurolli kuchlariga taalluqli bo‘lishini ko‘zlab harakatlanyapmiz, shuning uchun ham bizning qo‘shinlarimiz tomonidan amalga oshirilayotgan narsa maxsus harbiy operatsiya degan nomni oldi”, — deya tushuntirdi u.

NATO mamlakatlari esa AQSH rahbarligida bunga javoban Rossiyaga vositachilik urushini yoki proxy war e’lon qildi, deya davom etdi Rossiya sobiq prezidenti. Kiyevga qurol-yarog‘ yetkazib berish orqali ular u yerda harbiy kayfiyatni qo‘llab-quvvatlashga urinyapti, ular Ukraina oxirigacha, so‘nggi ukrain ham qolmagunicha urushishiga erishmoqchi, degan fikrda Medvedev. “Tushunarli sabablarga ko‘ra, bu holatda AQSHning ham, Yevropaning ham manfaatlariga zarar yetmaydi. Ukrainadan 6 million kishi ketib bo‘ldi, yuz bergan hodisalar uchun javobgarlikning katta qismi mana shu mamlakatlar bo‘ynida”, — deya xulosa yasadi Medvedev.

Eslatib o‘tamiz, Rossiya prezidenti Vladimir Putin Ukrainada harbiy operatsiya boshlangani haqida 24-fevralda e’lon qilgan edi. O‘shanda u bundan maqsad “sakkiz yil mobaynida Kiyev rejimi tomonidan xo‘rliklarga, genotsidga uchrab kelayotgan odamlarni himoya qilish, shuningdek, qo‘shni mamlakatni “demilitarizatsiya va denatsifikatsiya qilish” deb atagan edi. Shu bilan birga, Putin Rossiya hech kimga hech narsani kuch bilan singdirmoqchi emasligini va Ukraina hududini bosib olmoqchi emasligini ta’kidlagan edi.

Mavzuga doir:

Rossiya Ukrainaning beshdan bir qismini bosib oldi. Xaritalarda bu hudud qanchalik kattaligini ko‘rish mumkin (foto)
Rossiyaning Ukrainadagi urushidan dunyo qanday zarar ko‘rmoqda?
Zelenskiy Rossiya hududiga hujum qilish ehtimolini rad etdi

Ilon Mask iqtisodiyotning kelajagi bo‘yicha “xavotirda” ekanligini aytib, yangi ishchilar qabul qilinishini to‘xtatishni buyurdi
Tesla kompaniyasi bosh direktori Ilon Mask kompaniyaning, taxminan, 10 foiz ish o‘rinini qisqartirishi kerak rahbarlarga ma’lum qildi. Bu haqda Reuters xabar bermoqda.



Foto: Reuters

Tesla kompaniyasining bosh ijrochi direktori Ilon Mask seshanba kuni masofada ishlovchi xodimlarni ofisga qaytishi yoki ishdan ketishi kerakligini aytgan edi.

Dunyoning eng boy odami masofadan ishlashni xohlaydigan har bir kishi haftasiga kamida 40 soat ofisda bo‘lishi yoki ketishi kerakligini so‘ragan.

2021-yil oxiridagi ma’lumotlarga ko‘ra, Tesla va uning sho‘ba korxonalarida deyarli 100 ming kishi faoliyat olib borayotgan edi. Bundan kelib chiqadiki, 10 mingga yaqin odam ishdan bo‘shatilishi mumkin.

Tesla aksiyalari juma kuni AQSHning bozor oldi savdosida deyarli 3 foizga pastladi va uning Frankfurt ro‘yxatidagi aksiyalari Reuters xabaridan keyin 3,6 foizga tushdi.

Hozircha Tesla avtomobillari va boshqa elektr transport vositalariga talab kuchliligicha qolmoqda.

Kompaniya o‘zining Shanhaydagi zavodida ishlab chiqarishni to‘liq qayta boshlamoqchi. Xitoydagi zavodda pandemiya sababli uzilishlar kuzatilgandi.

Yaqinda bir nechta tahlilchilar Tesla avtomobillari uchun narxlarni pasaytirdi. Bundan tashqari ular Xitoyga elektr transport vositalarini yetkazib berish va eksport qilish markazi bo'lgan Shanxaydagi zavodda ishlab chiqarishni to‘xtatishni prognoz qilmoqda.

Tesla ma’lumotlariga ko‘ra, 2021-yilda kompaniya global yetkazib berishining uchdan bir qismidan ko‘prog‘i Xitoy hissasiga to‘g‘ri kelgan.

2-iyun kuni Daiwa Capital Markets Tesla’ning Xitoyda yetkazib berilishini kutayotgan 32 000 ga yaqin buyurtmalari borligini ma’lum qildi.

WP: Xitoy raisi sanksiyalarni buzmagan holda Rossiyaga yordam berishni buyurdi
Xitoy Xalq Respublikasi raisi Si Szinpin o‘zining eng yaqin maslahatchilariga G‘arb sanksiyalari buzmagan holda Rossiyaga moliyaviy ko‘mak berish yo‘lini o‘ylab topishni buyurdi, deb yozadi “RBK”. Bu haqda The Washington Post gazetasi Xitoy va Amerika mansabdorlariga tayanib xabar bergan.



Si Szinpin

Foto: Getty Images

Nashr suhbatdoshlariga ko‘ra, Pekin qiyin vaziyatga tushib qolgan, chunki, bir tomondan, “o‘zining eng muhim strategik sherigi”ga yordam berishga intilmoqda, ikkinchi tomondan esa AQSH va uning ittifoqdoshlari Xitoyni texnologiyalardan uzib qo‘yib, mamlakat moliyaviy tizimiga zarba berishidan xavfsiramoqda.

Bu orada Moskva Pekin tomonidan ko‘mak kuchayishiga umid qilmoqda, dedi mansabdorlar. Ular tafsilotlarni keltirmadi. Biroq ulardan birining so‘zlariga ko‘ra, Rossiya tomoni Xitoy tomonidan Ukrainadagi harbiy operatsiyadan avvalroq paydo bo‘lgan “savdo majburiyatlari” bajarilishiga, shuningdek, “moliyaviy va texnologik ko‘mak”ka umid qilmoqda. Ammo Rossiya qurol-yarog‘ so‘ramagan.

“Biz (Moskvaning) qiyin vaziyatini tushunamiz. Biroq biz o‘zimiz tushgan vaziyatni ham e’tiborsiz qoldira olmaymiz. Xitoy doim o‘z xalqi manfaatlari yo‘lida ish tutadi”, — dedi muhokamalar bilan bevosita tanish bo‘lgan amaldor.

Xitoyning AQSHdagi elchixonasi matbuot kotibi Lyu Penyuy ta’kidlashicha, muammo Rossiyaga sanksiyalarni aylanib o‘tishda yordam berish emas, balki “Rossiya va Xitoy o‘rtasidagi normal iqtisodiy va savdo hamkorligiga asossiz zarar berilganidir”. Cheklovlar barcha tomonlar uchun “yutqiziqli” vaziyatdir, deya qo‘shib qo‘ydi u.

WP suhbatdoshlaridan biri AQSHning Rossiyaga sanksiyalarni aylanib o‘tishda yordam berishi oqibatlari haqidagi ogohlantirishlari borasida gapirar ekan, ularning asl sababi Pekin va Moskva o‘rtasiga nizo solishdan iborat dedi, bu esa, uning fikricha, amalga oshmaydi. “Xitoy-Rossiya aloqalarini buzish ularning qo‘lidan kelmaydi”, — deya ishonch bildirdi u.

Ayni vaqtda, nashr suhbatdoshiga ko‘ra, Ukrainadagi harbiy harakatlar Xitoy kutganidan ko‘ra uzoqroq davom etib ketgan va Pekin Moskvaga jangovar harakatlarni to‘xtatish “sanksiyalarga qarshi kurash va ishbilarmonlik aloqalarini rivojlantirish uchun ko‘proq erkinlik” berishini tushuntirgan.

Avvalroq Zelenskiy Pekin Rossiyaning Kiyevga qarshi agressiyasiga G‘arbning taraqqiy etgan davlatlari kabi javob bermaganini aytgandi. “Xitoy hozir boshqa davlat hududini bosib olish odatiy hol degan pozitsiyani egallab turibdi”, — dedi Zelenskiy. U Pekinning Rossiya bilan “birlashishi”dan ogohlantirdi hamda Yaponiya ikki davlat o‘rtasidagi bunday “hamkorlik” xavfini yaxshi tushunishini ta’kidladi.

24-may kuni Rossiya va Xitoy strategik bombardimonchi samolyotlari Rossiyaning Ukrainaga bosqini boshlanganidan keyingi birinchi qo‘shma parvozini amalga oshirdi. Yadro qurolini olib yurishga qodir samolyotlar havoga ko‘tarilib, Yaponiya va Sharqiy Xitoy dengizlari ustidan uchgan. Bu Avstraliya, Yaponiya va Hindiston rahbarlari bilan uchrashgan AQSH prezidenti Jo Baydenning mintaqaga tashrifi fonida yuz berdi. Mazkur davlatlar xavfsizlik bo‘yicha to‘rt tomonlama muloqot ishtirokchilari hisoblanadi.

Mavzuga doir:

Xitoy rahbari Si Szinpin bir tomonlama sanksiyalarga qarshi chiqdi
NATO Rossiyani burchakka haydamoqda, sanksiyalar esa muammolarni hal qilmaydi — Xitoy Tashqi ishlar vazirligi
Xitoy Putinning Ukrainaga hujum uyushtirish rejasidan bexabar bo‘lganini ma’lum qildi
“Bu jiddiy oqibatlarga olib keladi”. AQSh Xitoyni Rossiyaga yordam bermaslik haqida ogohlantirdi (video)

Turkiyada inflyatsiya oxirgi 23 yildagi eng yuqori darajaga yetdi
Turkiyada iste’mol narxlari indeksi may oyida o‘tgan yilning mos davriga nisbatan 73,5 foizga oshdi. Bu haqda Turkiya Statistika instituti bayonot berdi.



Foto: Bloomberg

Narxlar 2022-yilning apreliga nisbatan 2,98 foizga, 2021-yilning dekabriga nisbatan 35,64 foizga oshdi.

May oyida eng ko‘p transport xizmatlari (107,62 foizga), shuningdek, oziq-ovqat va alkogolsiz ichimliklar (91,63 foiz), mebel va uy-ro‘zg‘or buyumlari (82,08 foiz) o‘sdi.

Eng kam narxlarning o‘sishi telekommunikatsiya (19,81 foiz), ta’lim (27,48 foiz), kiyim-kechak va poyabzal (29,8 foiz)da kuzatildi.

Turkiyada yillik inflyatsiya 23 yil ichida maksimal darajaga ko‘tarildi
Avvalgi eng yuqori ko‘rsatkich 1998-yil oktabr oyida bo‘lgan, o‘shanda Turkiya iqtisodiy inqiroz va beqaror koalitsiya hukumati o‘zgarishi bilan yuzma-yuz kelgan edi.

Joriy inflyatsiya iqtisodiyot va ishlab chiqarishni rag‘batlantirish maqsadida asosiy stavkani oshirishga qarshi chiqqan Turkiya prezidenti Rajab Toyyib Erdo‘g‘onning iqtisodiy siyosati bilan bog‘lanmoqda.

Erdo‘g‘on uchun vaziyat Ukrainadagi urush tufayli murakkablashdi, buning natijasida energiyaning jahon narxlari ko‘tarilib, Turkiyaning ushbu toifadagi katta xarajatlarini oshirdi.

Turmush narxining oshishi 2023-yil iyuniga rejalashtirilgan saylovlar oldidan Erdo‘g‘onni jamoatchilik tomonidan qo‘llab-quvvatlashning susayishiga olib keldi.

Biroq Erdo‘g‘onning hozirda kuchli raqiblari yo‘q: oltita muxolifat partiyasidan iborat koalitsiya yagona nomzod bo‘yicha kelisha olmayapti, ko‘plab muxolifatchi siyosatchilar allaqachon sudlangan yoki jazoga tortilgan.

Bloomberg ekspertlarining fikricha, inflyatsiya saylovoldi kampaniyasida amaldagi prezidentning asosiy raqibiga aylanishi mumkin.

Avvalroq BMT Turkiyaning xalqaro nomini o‘zgartirgani, endi u “Türkiye” deb atalishi haqida xabar berilgandi.

Tesla bir necha oy ichida odamsimon robot prototipini namoyish qiladi (video)
Tesla bir necha oy ichida Optimus kodli odamsimon robot prototipini namoyish qilishi mumkin. Bu haqda kompaniya asoschisi Ilon Mask Twitter’da aytib o‘tdi.



Foto: Tesla

Kompaniya zerikarli vazifalarni hal qilish uchun odamsimon robotni ishlab chiqmoqda. U oziq-ovqat do‘koniga borish kabi odamlar bezor bo‘lgan mas’uliyatni o‘z zimmasiga oladi.

Android shunday yaratilganki, odamlar undan qochib ketishlari yoki u bilan jismoniy kurashishlari mumkin. Bo‘yi taxminan 173 santimetr bo‘lgan robot 20 kilogrammgacha yuk ko‘tara oladi, o‘zi esa 57 kilogrammga yaqin bo‘ladi.


U soatiga taxminan 8 kilometr tezlikda yugura oladi.

Optimus birinchi marta 2021-yil avgust oyida Tesla kompaniyasining sun’iy intuitiv texnologiyalar kunida taqdim etilgan bo‘lib, u inson o‘lchamidagi robotdir.

Tesla Bot nomi bilan ham tanilgan robot-gumanid bir kun kelib “vaqt o‘tishi bilan avtomobil biznesidan ko‘ra muhimroq bo‘lish potensialiga ega bo‘ladi”, dedi Mask.

Avvalroq Mask, Bezos va Geyts yil boshidan beri 115 milliard dollar yo‘qotgani haqida xabar berilgan edi.

AQSHda operatsiyadan keyin og‘riqdan norozi bo‘lgan bemor shifokorlarni otib tashladi. Bu bir hafta ichidagi to‘rtinchi otishma bo‘ldi
AQSHning Oklaxoma shtati Talsa shahrida Maykl Lyuis ismli erkak shahar tibbiy markazi binosiga bostirib kirib, avvalroq o‘zini operatsiya qilgan jarrohni otib tashladi, deb xabar beradi “Kommersant”. O‘limidan oldin yozib qoldirgan xatida Maykl Lyuis shifokorni o‘zidagi og‘riqlar tufayli o‘ldirganini ma’lum qilgan.



Talsa shahridagi otishma

Foto: Reuters

Bemor AR-15 yarim avtomatik vintovka (soyli miltiq) va to‘pponchadan foydalangan. O‘zini davolagan shifokordan tashqari, u yana bir tibbiyot xodimini va ikki bemorni ham o‘ldirgan, deb xabar qiladi Reuters.

CNN telekanali ma’lumotlariga ko‘ra, yana taxminan o‘n kishi yaralangan. Politsiya hujum qilgan shaxs o‘zini otib tashlaganini taxmin qilmoqda.

Ta’kidlanishicha, bu AQSHda so‘nggi bir hafta ichida yuz bergan to‘rtinchi otishmadir. Ulardan biri 1-iyun kuni Oklaxomaning Talsa shahridagi boshqa bir kasalxonada sodir etilgandi. Oqibatda to‘rt kishi, shu jumladan o‘qotarning o‘zi ham halok bo‘lgan.

30-may kungi otishma ham shu shtatda, Taft shahridagi festivalda yuz berib, bir kishining o‘limi, yetti kishining yaralanishi bilan tugagan. 24-may kuni otishma bilan bog‘liq voqea Texasning Yuvald shahrida bo‘lib o‘tdi: 19 nafar o‘quvchi va 3 nafar katta yoshlilar halok bo‘ldi. Shundan keyin AQSH prezidenti Jo Bayden qurol lobbisiga qarshi kurashishga chaqirdi.

3-iyun kuni prezident amerikaliklarga murojaatida kongressni mamlakatda o‘qotar qurollar aylanmasi ustidan nazoratni kuchaytirishga chaqirdi. Xususan, u oddiy fuqarolarga hujum qurollarini va ko‘p sonli patronlar uchun o‘qdonlarni sotishni taqiqlashni taklif qildi. Agar bu taqiqning iloji bo‘lmasa, qurol sotib olish mumkin bo‘lgan yoshni 18 dan 21 gacha oshirish kerak, dedi AQSH rahbari.

Mavzuga doir:

Nyu-Yorkda qurol ishlab chiqaruvchilarini sudga berish mumkin bo‘ldi
AQSH maktabida otishma sodir etgan shaxs hujum haqida Facebook orqali ogohlantirgan
Shavkat Mirziyoyev Texasda sodir bo‘lgan otishma sabab AQSH prezidentiga hamdardlik yo‘lladi

Qirg‘iz-tojik chegarasida navbatdagi otishmada bir nafar qirg‘izistonlik harbiy yaralandi
Qirg‘iziston va Tojikiston chegarasida yana otishma sodir etildi, hodisa davomida tojik harbiylari minomyotlardan foydalandi, bir nafar qirg‘izistonlik askar jarohat oldi. Bu haqda Qirg‘iziston Milliy xavfsizlik davlat qo‘mitasi chegara xizmatiga tayanib, “24.kg” xabar berdi.



Foto: Sputnik

Qirg‘iziston rasmiylarining xabariga ko‘ra, tojik harbiylari shartli chegara chizig‘ini noqonuniy kesib o‘tib, Qirg‘iziston hududiga kirgan. Chegara otryadi ularning Botken tumanidagi Buloqboshi hududida ekanini aniqlagan.

Tojikiston harbiylari hududni tark etish to‘g‘risidagi talablarni e’tiborsiz qoldirib, o‘t ochdi.  Otishma boshlandi, ular minomyotlardan foydalanishdi, deyiladi Qirg‘iziston chegara xizmatining xabarida.

Dastlabki ma’lumotlarga ko‘ra, Qirg‘iziston tomonidan bir nafar harbiy jarohat olgan.

Soat 15:00 holatiga Botken viloyatining Botken tumani Buloq-Boshi hududidagi otishma to‘xtatildi. Otishma paytida bir harbiy xizmatchi yaralanib, zarur tibbiy yordam oldi”, — deyiladi respublika chegara xizmati xabarida.

Tomonlar telefon orqali suhbat o‘tkazdi, biroq erishilgan kelishuvlarga qaramay, dastlab otishma davom etdi, deya ta’kidlamoqda Qirg‘iziston rasmiylari. Ularga ko‘ra, Tojikiston tomoni qirg‘iz tomoni pozitsiyalarini soat 14:15 gacha o‘qqa tutgan. Tojikiston rasmiylari voqea yuzasidan hozircha izoh bermagan.

Qirg‘iziston va Tojikiston o‘rtasidagi chegara uzunligi 970 kilometr. Shundan 460 kilometri bo‘yicha kelishuvlar mavjud emas, shuning uchun bahsli hududlarda vaqti-vaqti bilan nizolar kelib chiqadi.

Qirg‘iz-tojik chegarasidagi navbatdagi to‘qnashuvlar 2022-yil yanvar oxiridan buyon davom etmoqda: yil boshida ikki davlat chegarasida yuz bergan otishma oqibatida ikki nafar chegarachi halok bo‘lgan, olti nafar tojikistonlik harbiy yaralangan, Qirg‘iziston tomonidan esa sakkiz nafar harbiy jarohatlangandi.

Ushbu voqeadan keyin Tojikiston hamda Qirg‘iziston delegatsiyalari chegarada o‘t ochishni to‘xtatish, nizo sodir bo‘lganidan keyin olib kelingan qo‘shimcha kuch va vositalarni u yerdan uzoqlashtirishni kelishib olgandi. Shunga qaramay chegarada bu kabi nizo hamda to‘qnashuvlar tez-tez sodir bo‘lib turibdi.

Mavzuga doir:

“Qo‘shni Tojikistonning yaxlitligini hurmat qilamiz”. Sadir Japarov qirg‘iz-tojik chegarasidagi qurolli mojaroning bir yilligi munosabati bilan xalqqa murojaat yo‘lladi
Qirg‘iziston—Tojikiston chegarasida yana otishma sodir bo‘ldi. Qirg‘izlar tojik chegarachilari minomyotlardan foydalanganini xabar qilmoqda

Global oziq-ovqat narxining o‘sishi rivojlanayotgan bozorlar uchun xavflarni kuchaytirmoqda. O‘zbekiston ham ular orasida
S&P Global reyting agentligi ma’lumotlariga ko‘ra, investorlar global oziq-ovqat narxlarining o‘sishiga yetarlicha jiddiy e’tibor qaratmayapti. Bu esa davlat moliyasiga putur yetkazishi va kelgusi yillarda rivojlanayotgan bozor mamlakatlarida ijtimoiy tartibsizliklarni keltirib chiqarishi mumkin. Financial Times oziq-ovqat inqirozini tahlil qilib, uni qachongacha davom etishi kutilayotganini aytib o‘tdi.



Foto: The Times

Rossiyaning Ukrainaga bostirib kirishi dunyo oziq-ovqat zanjiriga jiddiy talafot yetkazdi.  Ukraina bug‘doy va boshqa don, shuningdek, kungaboqar yog‘ini eksport qiluvchi dunyodagi yetakchi mamlakatlardan hisoblanadi.

Urush oqibatida qishloq xo‘jaligi mahsulotlari oqimi ushbu davlatdan to‘sib qo‘yildi va oziq-ovqat narxlari ko‘tarildi.

S&P Global chorshanba kuni e’lon qilingan hisobotida aytilishicha, neft narxining oshishi bilan bir qatorda, oziq-ovqat narxlari ko‘plab rivojlanayotgan iqtisodlarning kredit qobiliyatiga bosim o‘tkazishi mumkin.

Energetika va oziq-ovqat narxlarining ko‘tarilishi ko‘pchilik rivojlanayotgan bozorlar uchun to‘lov balansi, fiskal va o‘sish talafotlarini anglatadi. Bu global pandemiya allaqachon salbiy ta’sir ko‘rsatgan davlat moliyasi va reytinglaridagi keskinlikni kuchaytiradi, — dedi reyting firmasining Yevropa, Yaqin Sharq va Afrika bo‘yicha suveren mutaxassisi Frank Gill.

Rivojlanayotgan bozor qarzlariga sarmoya kirituvchi investorlarning ta’kidlashicha, oziq-ovqat xarajatlari urushdan keyin qashshoq mamlakatlar uchun yaqinlashib kelayotgan muammoga aylangan.

O‘tgan oy defolt bo‘lgan Shri-Lankada oziq-ovqat narxlarining ko‘tarilishi xorijiy zaxiralarning qisqarishiga, norozilik va ijtimoiy beqarorlikning kuchayishiga olib keldi.

Hukumat zaruriy tovarlarning keskin tanqisligiga duch keldi va Janubiy Osiyo mintaqaviy hamkorlik assotsiatsiyasi tomonidan boshqariladigan oziq-ovqat bankidan yordam so‘radi.

Hisobotda aytilishicha, Markaziy Osiyo, Yaqin Sharq, Afrika va Kavkazdagi past va o‘rta daromadli mamlakatlar oziq-ovqat tovarlari bozorlaridagi shoshilinch zarbalardan eng ko‘p zarar ko‘radi.

Tojikiston va O‘zbekiston oziq-ovqat importiga yuqori darajada qaramlikka ega va odatda o‘z bug‘doyining asosiy qismini eksport cheklovlari mavjud Qozog‘istondan sotib oladi.

Arab davlatlaridan Marokash, Livan, Misr va Iordaniya oziq-ovqat ta’minoti uchun Ukrainaga tayanadi va urush tufayli narxlarning ko‘tarilishi kuzatilmoqda.

Ushbu mamlakatlarning aksariyatida importni o‘rnini bosuvchi mahsulotlar bilan almashtirish imkoniyati cheklangan. Buning oqibatida narxlarning o‘sishi ortidan ijtimoiy tartibsizliklar yuzaga kelishi mumkin.



Foto: S&P Global

S&P Global mamlakatlarning oziq-ovqat importini yalpi ichki mahsulotga nisbatan solishtirib chiqdi. Bunda eng yuqori ko‘rsatkichga ega 10 ta davlat orasida O‘zbekiston ham bor.

Tojikistonda oziq-ovqat importi YIMga nisbatan 3,5 foizga yaqin bo‘lgan. Bu esa dunyodagi eng baland ko‘rsatkich. O‘zbekistonda YIMga nisbatan oziq-ovqat importi 1 foizdan oshiqroq bo‘ldi.

Tahlilchilarning fikricha xalqaro bozorlar Ukrainadagi urushning oziq-ovqat ta’sirini bir yillik zarba sifatida baholamoqda. Biroq oziq-ovqat inqirozi 2024-yilgacha davom etishi mumkin.

Avvalroq O‘zbekistonga yil boshidan beri 1,1 mlrd dollarlik oziq-ovqat mahsulotlari import qilingan edi.

Donbassdagi janglar va frontning har ikki tomoniga nazar. Urushning 99-kunidan fotoreportaj
Urushning to‘qson to‘qqizinchi kuni o‘tdi. Rossiya Xarkovni o‘qqa tutmoqda va Donbass shimolidagi hujumlarini davom ettirmoqda. Zaporojye viloyatining “yangi ma’muriyati” mintaqadagi Ukraina mulkini “milliylashtirish” to‘g‘risida farmon chiqardi. Anadolu agentligining xabar berishicha, Rossiya, Ukraina, Turkiya va BMT Ukraina portlaridan don yuklangan kemalarning chiqib ketishini ta’minlash uchun “yo‘l xaritasi” tayyorlagan. Yevropa Ittifoqi oltinchi sanksiyalar paketini rasman tasdiqladi. Meduza 2-may kuni frontning har ikkala tomonidan olingan suratlarni jamladi.

Xarkov



Xarkovdagi maktabning o‘qqa tutilishi paytida halok bo‘lgan ayolning jasadi. May oyi boshida harbiy ekspertlar Ukraina “Xarkov uchun jangda g‘alaba qozongani”, shahar tinch hayotga qayta boshlagani haqida e’lon qilgandi, ammo Rossiya shaharni o‘qqa tutishda davom etmoqda.

Foto: Zuma Press



Ingliz tilini o‘rganishda foydalaniladigan kartochkalar maktab yonida sochilib yotibdi.

Foto: Reuters



Maktab ko‘chasida yotgan Ingliz tili darslik kitobi.

Foto: Reuters

Donbass shimoli. Front chizig‘ining Ukraina armiyasi tomoni



Severodonetsk uzra ko‘tarilgan tutun. Shahar uchun janglar davom etmoqda.

Foto: AFP



Ukraina sharqidagi Slovyansk shahrida evakuatsiya qilinishini kutayotgan aholi.

Foto: AFP



Ukraina armiyasining yarador askari frontdan olib chiqilmoqda.

Foto: Reuters



Ukraina armiyasida jang qilayotgan chet ellik ko‘ngillilar otryadining a’zolari.

Foto: Reuters



Front chizig‘iga yaqin joylashgan uy devorida artilleriya nishonlarining chizmasi.

Foto: AP Photo

Donbass shimoli. Front chizig‘ining Rossiya va DXR kuchlari tomoni



DXR militsionerlari Donetsk viloyati Avdeyevka yaqinidagi oldingi frontda sovetcha “Giatsint-B” dala pushkasidan o‘t otishga tayyorlanmoqda.

Foto: EPA



“Giatsint-B” pushkasidan o‘t ochish.

Foto: EPA



Otilgan o‘q-dorilarning gilzalari.

Foto: EPA



Lugansk viloyati, Popasnaya shahri yaqinida piyodalar jangovar mashinasida ketayotgan rossiyaparast qo‘shinlarning harbiy xizmatchilari.

Foto: Reuters



Rossiyalik askar uchuvchisiz uchadigan ZALA razvedka apparatini parvozga tayyorlamoqda.

Foto: Reuters



Sirk artisti Liliya Chernova va uning qizi Aleksandra janglar kechayotgan hududga yaqin uyi yonidagi pichanxonada echkilarga ko‘z-quloq bo‘lmoqda. Popasnaya, Lugansk viloyati.

Foto: Reuters

Mavzuga doir:

Donbassda bunkerlardagi hayot va velosipedda qochishga shaylanayotgan odam. Urushning 97-kunidan fotoreportaj
Fotoreportaj: Donbass uchun janglar qanday kechmoqda?

CNN dunyoda energiya inqirozi boshlangani haqida xabar berdi
Dunyo benzin va tabiiy gazdan tortib ko‘mirgacha hamma sohada energiya narxining tortishish kuchiga qarshi keskin o‘sishi bilan kurashmoqda. Bu CNN xabar bermoqda.



Foto: Bloomberg

Ukrainadagi urush 1970—1980-yillar boshidagi neft bilan raqobatlashadigan yoki undan ham oshib ketadigan inqirozga olib kelganidan xavotirlar kuchaymoqda.

O‘sha mash’um inqirozdan farqli o‘laroq bu epizodda moy mavjud emas.

Endi bizda bir vaqtning o‘zida neft, gaz va elektr inqirozi bor. Bu energetika inqirozi 1970—1980-yillardagi neft inqirozidan ancha katta. Bu ehtimol, undan ham uzoq davom etadi, — dedi Xalqaro energetika agentligi kuzatuvchilar guruhi rahbari Fotih Birol Der Spiyegelga.

Jahon iqtisodiyoti hozirgi kunga qadar energiya narxining oshishiga bardosh bera oldi. Ammo Yevropa Rossiya nefti va gazidan voz kechishga urinayotgani sababli narxlar barqaror bo‘lmagan darajaga ko‘tarilishi mumkin.

Dunyo bu inqirozga tayyor emas, — dedi AQSH sobiq prezidenti Jorj Bushning energetika masalalari bo‘yicha bosh maslahatchisi bo‘lib ishlagan Robert Maknelli.

“Qo‘rquvlarimiz o‘zini oqladi”
Dunyoda 1970-yillardan beri eng katta narx inqirozi boshlandi, deya Jahon banki ma’lum qilgandi.

Bizning bu qo‘rquvlarimiz o‘zini oqladi, — dedi Kolumbiya iqlim maktabi asoschisi dekani Bordoff.

Albatta, bugungi kun va 1970-yillar o‘rtasida asosiy farqlar mavjud. Narxlar o‘sha paytdagidek ko‘tarilmadi va siyosatchilar narxlarni nazorat qilishga urinishmadi.

Agar biz narxlarni nazorat qilish va narxlarni cheklash usullaridan foydalansak, tanqislik paydo bo‘lishi mumkin edi, — dedi MakNally.

Urush boshlanganda, G‘arb Rossiyaning energiya ta’minotini to‘g‘ridan to‘g‘ri nishonga olishdan qochishga harakat qildi, chunki bu global bozorlar uchun juda muhim edi. Rossiya nafaqat dunyodagi eng yirik neft eksportchisi, balki eng yirik tabiiy gaz eksportchisi va ko‘mirning asosiy yetkazib beruvchisi.

Ammo urushning shafqatsizligi butun dunyoga ayon bo‘lgach, AQSH va boshqa davlatlar Rossiyadan energiya importini taqiqlashga kirishdi.

Rossiya G‘arb sanksiyalariga javoban Yevropaning ko‘plab davlatlariga tabiiy gaz yetkazib berishni chekladi, hatto to‘xtatdi. Yevropa Ittifoqi joriy haftada yil oxirigacha Rossiya neft importining 90 foizini bosqichma-bosqich to‘xtatish rejalarini e’lon qildi.

Bu keskin vaziyat allaqachon qiyin vaziyatda bo‘lgan energiya bozorlarida ta’minot tanqisligini yanada kuchaytirdi.

O‘tgan yil davomida AQSHda benzin narxi 52 foizga oshib, rekord darajaga ko‘tarildi, bu esa jamoatchilikni g‘azablantirdi va mamlakatdagi inflyatsiya inqiroziga hissa qo‘shdi.

Qo‘shma Shtatlarda uylarni isitish va elektr tarmog‘ini quvvatlantirish uchun muhim yoqilg‘i bo‘lgan tabiiy gaz narxi so‘nggi bir yil ichida qariyb uch barobar oshdi.

Ekspertlarga ko‘ra, bugungi energiya inqirozi shunchaki Ukrainadagi urush natijasi emas. Bu neft va tabiiy gazga sarmoya kiritilishining qo‘shimcha usulidir.

Bu resurslarni tugatib yuboradi, ishlab chiqarishni ko‘paytirish u yoqda tursin, faqat uni saqlab qolish uchun katta mablag‘ talab qiladi.

Energiya inqirozini qanday tugatish mumkin
Energiya inqirozini yengillashtiradigan vaziyatlar orasida Eron yadroviy kelishuvi, Xitoydagi iqtisodiy pasayish yoki Saudiya Arabistoni va boshqa OPEK ishlab chiqaruvchilarining neft ishlab chiqarishni ko‘paytirish bo‘yicha kelishuvi kiradi.

Avvalroq OPEK Rossiyani chetlashtirishni ko‘rib chiqayotgani va bu nimani anglatishi haqida xabar berilgandi.


MuskDonald’s: Ilon Mask Gollivudda yemakxona ochish niyatida
Tadbirkor va milliarder Ilon Mask Gollivuddagi Santa-Monika bulvarida o‘zining yemakxonasini ochishni rejalashtirmoqda. Hozirda ruxsat olish uchun hujjatlar tegishli idoralarga topshirilgan, deb xabar beradi Daily Mail.



Foto: Tesla

Mazkur ovqatlanish muassasasi sutkasiga 24 soat ishlaydi. U yerda ovqatdan tashqari elektromobillar uchun quvvatlantirish stansiyasi ham bo‘ladi. Shuningdek, binoga davomiyligi 30 daqiqadan oshmaydigan (bu standart ovqatlanish va Tesla’ni quvvatlantirishga yetadigan vaqt) qisqa metrajli filmlarni tomosha qilish uchun bir nechta yorug‘lik diodli kinoekranlar ham o‘rnatiladi.

Internetda e’lon qilingan sxemalardan binoning ko‘rinishi qanday bo‘lishini anglash qiyin, biroq Ilon Mask katta ehtimol bilan futuristik uslubni tanlaydi. Bino ichidan 200 dan ortiq o‘rin joy oladi.

Qiziq jihati, yemakxona xizmatidan foydalanilganlik uchun Dogecoin kriptovalyutasi bilan ham to‘lovni amalga oshirsa bo‘ladi. Buni Tesla bosh direktorining shaxsan o‘zi ta’kidlagan.

Qayd etilishicha, Ilon Mask o‘z restoranini ochish haqida ancha yillardan beri bosh qotirib keladi. Tadbirkor bu haqda 2018-yilda Twitter’ga yozib qoldirgan, o‘tgan yili esa restoran biznesiga bog‘lik uchta tovar belgisi uchun ariza bergan.

Avvalroq Mask, Bezos va Geyts yil boshidan beri 115 milliard dollar yo‘qotgani haqida xabar berilgan edi.

Mavzuga doir: Mask Twitter’ni sotib olish uchun 6,25 mlrd dollar yig‘di

NASA olimlari doimiy ravishda yonib turuvchi va lava oqib turadigan sayyorani topdi
NASA Yerdan 50 yorug‘lik yili olisda 55 Cancri nomli sayyorani kashf qildi. U o‘z yulduziga juda yaqin joylashgan va shu sababli doimiy ravishda yonadi hamda lava oqimlari chiqarib turadi. “Phys.org” sayyoradagi sharoitlarni “do‘zax”ga qiyoslagan.



Foto: Pixabay

Sayyoradagi harorat metallar eriydigan issiqlikdan bir necha barobar katta, shu sababli sayyorada katta lava daryolari oqadi. Sayyoraning yulduzga yaqin qismida lavalar okeanlari bilan qoplangan.

“Yer ham Quyoshga hozirgidan yaqinroq bo‘lgani ahvol qanday kechishini bir tasavvur qilib ko‘ring: yil bir necha soat davom etardi, gravitatsiya tufayli yarimsharning bittasida doimo kun kuzatilardi, ikkinchisida esa tun hukmron bo‘lardi, okeanlar qaynar, toshlar erib ketar, bulutlardan esa lava yog‘ardi”, — degan astronomlar.

55 Cancri hamda uning yulduzi orasidagi masofa 2,4 million kilometrni tashkil qiladi. Astronomlar sayyorani kuzatishda davom etadi: tadqiqotlar davomida uning aylanishi, atmosferasi bor yoki yo‘qligi va eng qaynoq nuqtasi qaysi qismida joylashganini aniqlanadi.

Mavzuga doir:

Somon yo‘li galaktikasi markazidagi qora tuynuk tasviri birinchi marta e’lon qilindi
NASA 2040-yilgacha Marsga astronavtlarni olib chiqmoqchi
Marsda uglerodning noodatiy turi topildi

“Kitob va qalam eng kuchli qurol”. Ta’lim va tinchlikni yoqlagani suiqasdga sabab bo‘lish bilan birga, Nobelga loyiq topilgan pokistonlik Janna D’ark — Malala Yusufzay
Tinchlikparvarlik, erksevarlik va bilimga intilish — millat va dunyoning ertasiga befarq bo‘lmagan kishilarga xos umumiylik. Shu tushunchalar qalbiga jo bo‘lgan insonlar erta bugundan yaxshiroq bo‘lishi uchun ilm-fan rivojlanishi, teng huquqlilik ta’minlanishi, inson qadri har nedan ustun bolishi kerakligiga ishonadi. “Daryo” “Tarixda qolgan ayollar” ruknida yuqorida ta’kidlangan jihatlar uchun kurash jins va yoshga bog‘liq emasligini isbotlagan, Nobel mukofotining eng yosh sovrindori Malala Yusufzayning hayot yo‘liga nazar tashlaydi.

Baxti — tushunadigan otaning farzandi ekanligi


Foto: Getty Images

Malala Yusufzay 1997-yilning yozida Pokistonning Svat vodiysida yashovchi muallim Ziyovuddin Yusufzay va uy bekasi Tor Pekayning oilasida dunyoga keladi. Maktab ochish va ilm-fan ravnaqi uchun jon kuydiruvchi kam sonli insonlardan bo‘lgan otasi, Afg‘oniston qahramoni, mayvandlik Malalay sharafiga qiziga Malala (“qayg‘uga botgan” degan ma’noni anglatsa-da) deb ism qo‘yadi.

O‘g‘il tug‘ilsa, quvonchdan osmonga o‘qlar yog‘diriladigan, qiz tug‘ilsa, esini tanishi bilan paranji ortiga yashiriladigan mamlakatda tug‘ildim. Bu yerda ayollarning vazifasi faqat ovqat tayyorlash va farzand dunyoga keltirishdan iborat.

“Men Malalaman” kitobidan

Oilada to‘ng‘ich farzand bo‘lgan qizaloq ukalari tug‘ilganidan keyin onasiga uy yumishlarida ko‘makchi bo‘ladi. Vaqtini otasi ochgan maktabda bilim olish, turfa fanlarni o‘zlashtirishga sarflaydi. Pushtu, urdu tilidan tashqari, inglizchada ham bemalol muloqot qilishni o‘rganadi. Bilimi ortib, dunyoni taniy boshlagani sari atrofidagi voqealar bilan bog‘liq savollar quyilib kelaveradi, mantiqsizliklarni tahlil qila boshlaydi.

Jamiyatdagi muammolar sabab “ko‘zlari erta ochilgan” qiz tengqurlari singari pedagog, shifokor emas, ixtirochi yoki siyosatchi bo‘lishni orzu qiladi. Mamlakatdagi ahvol, taqiqlar jiddiy bo‘lsa-da, otasi qizining ta’lim olishi, bilimli bo‘lishini qo‘llab-quvvatlaydi. U ham qizini buyuk va foydali inson bo‘lishini istar, shu bois ham u bilan tarixiy va dunyodagi muhim voqealar haqida ko‘p gaplashardi. Shunchalik qizigan suhbatlar ukalari va onasi uyquga yotsa hamki, yarim tunga qadar davom etardi.

Yusufzayning u tengi qizlar ro‘zg‘or ishlari bilan uymalashib yurgan vaqtda Pokiston asoschisi Muhammad Ali Jinna va mamlakat bosh-vaziri Benazir Bhutto singari shaxslarning erishgan yutuqlari haqida ma’lumotga ega bo‘lishida otasining hissasi beqiyos. Vatani, unda yashayotgan fuqarolarning taqdiri haqida qayg‘urgan, unga befarq bo‘lmagan insonlarning hayot yo‘llari haqida o‘rgangani kelajak uchun uni ilhomlantiradi.

Tolibonlar u oilasi bilan yashaydigan Svat vodiysida hukmronlik o‘rnatib, “ojiza”larning maktabga qatnashini taqiqlab qo‘yganidan keyin hayoti butkul izidan chiqadi. Bu vaqtda bolalar va qizlar o‘qishi zarur deb hisoblovchi otasi taqiqlarga qaramay, qayta maktab ochishni xohlar, buning uchun o‘lib-tirilish, keskin fikr bildirishdan cho‘chimaydi.



Malala otasi Ziyovuddin Yusufzay bilan

Foto: Getty Images

Kunlardan bir kuni BBC radiosining Peshovardagi muxbiri Abdul Xay Kakar unga qo‘ng‘iroq qilib, tolibonlar davridagi hayot haqida internetda blog yurita oladigan o‘qituvchi yoki o‘quvchi bor yo‘qligini so‘raydi. Bundan xabar topgan Malala, yoshiga nomunosib qat’iyat bilan buni o‘zi bajarishga ahd qiladi. Uyda kompyuteri bo‘lsa-da, elektr ta’minoti bilan bog‘liq muammo ko‘p kuzatilgani sabab Abdul Xay Kakarga tolibonlar rejimi ostidagi hayot haqidagi ma’lumotlarni telefon orqali yetkazib turadi.

Chamasi bir soat davom etadigan suhbat chog‘ida asosan kun davomida nimalar bilan band bo‘lgani, orzulari haqida so‘zlab beradi. Urdu tilida bo‘lgan suhbat muxbir tomonidan yozib olinib, hafta davomida bir marta BBC radiokanalining Pokiston xizmati orqali efirga uzatiladi. Ismini ochiqcha e’lon qilish xavfli ekani hisobiga kundalik Gul Makay nomi bilan yuritiladi.

Malalaning blogidagi birinchi yozuv 2009-yil 3-yanvarda “Men qo‘rqaman” sarlavhasi bilan paydo bo‘ladi. Hikoyalariga tobora qiziqish ortar, odamlar ularning muammolari haqida gapirishga jasorat topgan qizning kimligi haqida bosh qotira boshlaydi. Muxbir esa Malalaga gullab qo‘ymaslik kerakligi, bu unga qimmatga tushishi mumkinligini bot-bot ta’kidlaydi. Ammo u shunday kunlarning birida o‘z blogida hammasini deyarli sotib qo‘yadi. “Onam Gul Makay taxallusini juda yaxshi ko‘radi va otamga ismimni o‘zgartirish kerakligini aytadi. Asl ismim qayg‘uga botgan degan ma’noni anglatgani uchun men ham bunga qarshi emasman”, — deb yozgandi o‘shanda.

BBC jurnalistining taklifiga o‘ylab ham o‘tirmay rozi bo‘lgani, otasi New York Times’ning hujjatli filmida suratga tushgani, har ikkisining jurnalistlar bilan apoq-chapoqligidan tashqari, ta’limini yoqlab, johilliklarni fosh etishi tabiiyki qarshi javobsiz qolmaydi.

Tolibonlarning qasosi


Tolibonlar o‘qidan yaralangan Malala

Foto: Getty Images

2012-yil Malala va uning oilasi hayotini tamoman o‘zgartirib yuborgan voqea sodir bo‘ladi. Gap shundaki, aynan shu yili tolibonlar uni hayotiga nuqta qo‘yishga urinadi. O‘quvchilar to‘la maktab avtobusi to‘xtatilib, Malala kimligini so‘ragan jangari, “Solt-45” markali to‘pponchadan uch marta o‘q uzadi. O‘qlardan biri, Yusufzayning chap ko‘zi chanog‘ini yalab o‘tib, chap yelkasining pastki qismiga tegadi. Hujum oqibatida dugonasi ham yaralanadi. Tolibonlar bir o‘q bilan ikki quyonni urmoqchi: Malalani o‘ldirmoqchi, otasining ovozini esa abadiy o‘chirmoqchi bo‘lgandi.

Jarohati jiddiy bo‘lgan Malala dastlab Peshovardagi keyinchalik Buyuk Britaniyaning Birmingem shahridagi harbiy shifoxonaga olib boriladi. Unga suiqasd qilinganini tan olgan tolibon vakili Ehzanulloh Ehson quyidagicha bayonot beradi: “Ha, biz uni otib tashladik. Bizga qarshi bo‘lganlarning boshiga shu kun tushishini eslatib o‘tmoqchimiz. Kufrni tarqatishga bosh bo‘lgani uchun Malalaga o‘q uzdik. U yosh bo‘lsa hamki pushtun o‘lkalarida g‘arb turmush tarzini targ‘ib qildi. U g‘arbparast. Unga g‘arbliklar rahnamolik qilgani bois, bizni hamisha qoralab keldi”.

Aslida u duch kelgan mazkur voqea butun zulm ostida yashayotgan xotin-qizlar, bolalarning qismati qanday kechishi, jaholatga barham berilmasa, vaziyat bundan ham jiddiylashishi mumkinligiga isbot edi. Ammo unga qarata otilgan o‘qlar 2013-yilning qish kunlari shifoxonadan chiqqan Yusufzayni gapirishdan to‘xtata olmaydi.

Ko‘pchilik orasidagi yolg‘iz bir qizcha


Foto: Getty Images

Bor-yo‘g‘i ilm olishni istagan qiz bilan bog‘liq voqeadan keyin Pokistonning ikki milliondan ortiq fuqarosi hukumat nomiga “Ta’lim olish huquqi”ni ta’minlashni so‘rab, iltimosnoma imzolaydi. Ushbu voqealardan keyin u 2013-yil Birlashgan Millatlar Tashkilotida nutq so‘zlaydi. Unda terrorchilar kitob va qalamdan oldin ham qo‘rqqani, bu hozir ham o‘zgarmagani, ularni ta’limning kuchi sarosimaga solishini aytadi. Kitob-qalam eng kuchli qurol ekaniga urg‘u beradi.

Terrorchilar minglab odamlarni o‘ldirdi, millionlab kishilarni yaraladi. Men jabrlanuvchilardan bittasiman, xolos. Mana qarshingizda turibman. Mana qoshingizdaman: ko‘pchilik orasidagi yolg‘iz bir qizcha. Men o‘zim haqimda gapirayotganim yo‘q, mening ovozim tinch yashash huquqi uchun, insoniy haqlari uchun – ularga odamdek munosabatda bo‘lishlari uchun, hammaga teng imkoniyat berilishi uchun, ta’lim olish huquqi uchun kurashganlarning ovozidir.

Malalaning 2013-yil 12-iyul, BMT Yoshlar assambleyasida so‘zlangan nutqidan

Yana u terrorchilarning sal avval Kvettada o‘n to‘rt nafar begunoh talaba, ayol muallimlarni o‘ldirgani, har kuni maktablarni portlatilishiga sabab ularning jamiyatda jiddiy o‘zgarishlar amalga oshirilishi, tenglik qaror topishidan qo‘rqishi ekanini qo‘shimcha qiladi.

Ta’lim olish uchun kurashib, bundan mosuvo bo‘lgan insonlarning timsoli


Foto: Getty Images

Yusufzay 2013-yilda ilk bor Nobel mukofotiga nomzod bo‘lgan-u, lekin g‘olib bo‘lolmagan. Butun dunyo bo‘ylab o‘n mingga yaqin kishi unga Nobel mukofoti berishga chorlovchi onlayn-petitsiyaga imzo chekkan. Faollarning fikricha, o‘sha vaqt 15 yosh bo‘lgan Yusufzay ta’lim olish uchun kurashgan-u, biroq bundan mosuvo bo‘lgan insonlarning timsoli edi. Qizini o‘qishini qo‘llab-quvvatlagan otasi butun dunyo uni qo‘llab-quvvatlayotganidan boshi ko‘kka yetgan.

2014-yilning bahorida nomzodi qayta qo‘yilib, g‘oliblar safidan bo‘lishga loyiq topilganida 17 yoshda bo‘lgan Malala Nobelni qo‘lga kiritgan ikkinchi pokistonlik edi. Ungacha Abus Salam ismli olim 1979-yilda Higgs bozonini kashf qilishga qo‘shgan hissasi uchun mukofot sohibi bo‘lgandi. Oradan uch yil o‘tib, 2017-yil aprelda BMT bosh kotibi Antonio Guterrish Malalani qizlarning ta’limini targ‘ib qiluvchi tinchlik elchisi etib tayinlaydi.

Taqdir taqozosi bilan o‘qishni Britaniyada davom ettirgan Yusufzay Birmingemdagi maktabni tamomlagach, Oksford universitetiga qabul qilinadi. U orzu qilgan, intiqib kutgan kunlar yetib kelgandi. 2020-yilda u Siyosat, falsafa va iqtisodiyot sohasi bo‘yicha diplomni qo‘lga kiritadi. Bu haqda Twitter’dagi sahifasida ma’lum qiladi. “Oldinda nima kutayotganini bilmayman Hozircha bo‘lsa – Netflix, kitoblar va uyqu”, — deb yozib qoldirgan u.

Matbuotning munosabati


Nobel mukofotini qo‘lga kiritgan Malala

Foto: Getty Images

Shaxsiy hayotini ko‘z-ko‘z qilishni yoqtirmaydigan Yusufzay 2021-yilning oxirida Pokiston sport tashkilotining menejeri Asser Malik bilan turmush qurgan. Bu haqda uning o‘zi Twitter’da ma’lum qilgan. “Bugun hayotimdagi unutilmas kun. Asser bilan umrimizning oxirigacha birga bo‘lish uchun turmush qurdik”, — deb yozgan Nobel laureati umr yo‘ldoshi bilan birga tushgan fotosuratlarni ilova qilgan. Britaniyada vaqti tanishgan juftlikning to‘yi ularning oila a’zolari ishtirokida, milliy urf-odatlarga binoan bo‘lib o‘tadi. Malala va Asser Malikning o‘rtasidagi o‘xshashliklar talaygina: ularning vataniga bo‘lgan sevgisi cheksiz, ammo shunga qaramay, Pokistonda har ikkisini ham unchalik yoqtirishmaydi.

Mamlakati hisobiga Nobel mukofoti olib kelgani va millatdoshlarining ertasi haqida qayg‘urganiga qaramay, uni vatandan ketib, balandparvoz nutqi bilan dunyo e’tiborini jalb qilishga urinayotganlikda ayblaganlar ham bo‘lgan.

Dunyo matbuoti yosh bo‘la turib, kattalarda yo‘q jasoratni topgan qiz haqida baralla gapirayotgan bir vaqtda mamlakatidagi faollardan ayrimlari uni AQSH Markaziy razvedka boshqarmasi bilan hamkorlikdan tortib, Pokistonga nisbatan simulyatsiya va tuhmat qilishgacha ayblagan. Umuman olganda Pokiston televideniyesi Malalaning Nobelni qo‘lga kiritganiga ijobiy munosabat bildirgan — uni erishgan muvaffaqiyati bilan tabriklagan, biroq bu haqidagi xabar judayam qisqa bo‘lib, undan keyin darhol boshqa siyosiy reportajlarga o‘tib ketilgan.


Unda asirlar zodagonlarning zavqi uchun hayoti bilan tovon to‘lagan. Tomoshalar uchun qurilib, asrlar o‘tgach diniy marosimlarga shohid bo‘lgan Kolizey
Asrlar osha hozirgacha yetib kelgan me’morchilik inshootlari — o‘tmishning jonsiz guvohi. “Dunyoning tahsinga sazovor arxitektura namunalari” rukni ostida “Daryo” nafaqat moziy, madaniyat va san’atni o‘zida mujassam qilgan, balki kezi kelganda siyosiy voqealarga ham bog‘liqligi bo‘lgan tarixiy binolar haqida ma’lumot taqdim qilib boradi.

Rimning tashrif qog‘ozi


Foto: Getty Images

Eyfel Parijni, Big Ben Londonni, Avliyo Sofiya (Aya Sofiya) Istanbulning ramzi ekani singari Kolizey ham Rim deganda birinchi xayolga keluvchi arxitektura namunasidir. Asl nomi Flaviy bo‘lgan amfiteatr keyinchalik Kolizey (colosscus — katta, ulkan) deb atala boshlaydi.

Zilzila va talafotlarni boshdan kechirsa-da, o‘ziga xosligini yo‘qotmagan inshootni qurilish ishlari milodiy 72-yil, imperator Vespasian (69–79) va uning o‘g‘li Tit (79–81) davriga borib taqaladi. Taxtga o‘tirgan Vespasian o‘zidan avvalgi imperator — Neronning xotirasini unuttirish va o‘z nomini abadiylashtirish haqida bosh qotira boshlaydi. Uning fikricha, buning uchun Rim markazini qayta ta’mirlash va bunyodkorlikdan yaxshiroq g‘oya yo‘q edi g‘oyo. Shu tariqa u umumiy maydoni 120 gektarni tashkil qiladigan Oltin Saroy yonidagi sun’iy ko‘lni ko‘mdirib, ustiga mahobatli amfiteatr qurdirishga ahd qiladi.

Antik dunyoning eng katta amfiteatri


Amfiteatrning 1757-yilgi ko‘rinishi

Foto: Getty Images

Bu g‘oyani amalga oshirish esa moddiy va jismoniy jihatdan katta kuch talab qilardi. Sal avval bo‘lib o‘tgan yahudiylar bilan bo‘lgan urushda asir olingan 60–100 mingga yaqin kishi esa bu borada jonga ora kiradi. Toshlarni qazib olish ularni 20 mil uzoqlikdagi Tivolidan Rimga tashish, yuqoriga ko‘tarish singari og‘ir ishlar uchun asirlardan yaxshiroq variant yo‘q edi.

Kolizeyning arxitekturasi va puxtaligidan kelib chiqib qora ishchilarning o‘zi me’morchilik durdonasini yaratgan ekan deb o‘ylash xato. Gap shundaki, asirlar qora mehnatni qilgani bilan bunyodkorlik ishlarining tepasida professional quruvchi, muhandis, rassom va dekoratorlardan iborat jamoa turgan. Ular chizmalar, chamalash, ishning mukammalligini tekshirish, va boshqa bir qator zarur va og‘ir bo‘lmagan vazifalarni bajargan.

Ellipssimon amfiteatrning uzunligi 189, eni 156 maydoni esa 24 000 metrni tashkil qilgan. 48 metrdan balandroq bo‘lgan tashqi devorlar travertin (ohaktoshli tuf) va marmarlardan iborat bloklardan qad rostlagan. Bloklar taxminan 300 tonnani tashkil qiladigan metallar bilan biriktirilgan.



Foto: Getty Images

Marsell teatri nomi bilan mashhur bo‘lgan arxitektura namunasidan ilhomlangancha to‘rtta pog‘onali fasadning pastki uch qismidagi ravoqlar ochiq qoldirilgan. Yanada mustahkam bo‘lishi uchun temir asoslar bilan dastaklangan. Balandligi 7 metrni tashkil qiladigan ichki arkalarning orasidagi farq 4,2 metr qoldirilgan. Ularni 2,4 metr kenglikdagi, 2,7 metr ichkariga kiritilgan ustunlar ushlab turgan.

“Tabaqalangan” o‘rindiqlar


Amfiteatrning 1870-yilgi ko‘rinishi

Foto: Getty Images

Sahna tomoshabinlardan 5 metr balandlikdagi devor bilan o‘ralgan. Qurilishda haligacha stadionlarda unumli foydalaniladigan vomitoria uslubi qo‘llanilgan. Unga ko‘ra, ko‘p sonli tomoshabinlarning harakatlanishi qulay va oson bo‘lishi uchun o‘rindiqlar joylashgan qatorlar orasidan bir nechta kirish-chiqish yo‘llari ochilgan. 80 ta kirishning to‘rttasidan zodagonlar foydalangan.



Foto: Getty Images

Pastki arkdan ichkariga kirgan tomoshabinlar o‘z joyiga 76 ta zina bo‘ylab ko‘tarilgan. Tomosha vaqtida ko‘ngil yozish maqsad qilinganiga qaramay, tashrif buyuruvchi istalgan joyga o‘tirib ketavermagan. Har kim tabaqasi, kelib chiqishiga qarab o‘z o‘rnini bilishi kerak edi.

Imperatorlar uchun alohida bo‘lma ajratilgan. Sahnadan uch metr yuqoriroqda joylashgan bo‘lmada eng yuqori qatlam joylashishi mumkin bo‘lgan. Undan keyingi qatorlardan mulozimlar, so‘ngra oddiy xalq o‘tirgan. 50–87 milliongacha tomoshabinni sig‘dirgan amfiteatrning pastki qismida yovvoyi hayvonlar qafasda saqlangan. Ba’zi ma’lumotlarda aytilishicha, ayrim guruhlar, xususan, go‘rkov, aktyor va sobiq gladiatorlar Kolizeyga kiritilmagan.

Hayotini sotib olgan gladiatorlar


Amfiteatrning 1872-yilgi ko‘rinishi

Foto: Getty Images

Imperator xalqning qalbidan joy olish uchun (odamlar ko‘ngil yozib, hukmdoridan minnatdor bo‘lgan) tashkillashtirilgan tomoshalarda Afrikadan keltirilgan millionga yaqin yovvoyi hayvon, 400 mingga yaqin gladiatorlar hayoti bilan tovon to‘lagan.

Gladiatorlar jangida asir va o‘limga mahkum qilinganlar ishtirok etishi kerak bo‘lgan. Qadimgi Rimdagi qoidalarga ko‘ra g‘olib jangchiga pul mukofoti berilardi va u shuning hisobiga o‘z hayotini asrab (sotib olgan) qolishi mumkin edi. Keyinchalik esa jangda ishtirok etishga nisbatan sharafdek qarala boshlagan.

Futbol maydoni kattaligidagi sahnadagi asosiy tomosha “ludi” — gladiatorlar jangi va “venationes” — hayvonlarni ovlanishi bo‘lgan. Shuningdek, Kolizey “repertuari”dan afsonalar asosida sahnalashtirilgan spektakllar, sport musobaqalari ham o‘rin olgandi.

O‘zbekistonda endi qor yog‘masligi, qurg‘oqchilik avj olishi, iqlim migrantlari ko‘payishi rostmi? Iqlimshunos bilan suhbat
Iqlim o‘zgarishi XXI asrning global muammolaridan biri sifatida tez-tez tilga olinayotgan va ko‘p muhokama qilinayotgan jarayondir. Oxirgi yillarda iqlim o‘zgarishi natijasida yuzaga kelayotgan hodisalar dunyoning deyarli barcha qismlarida kuzatilmoqda. Xo‘sh, iqlim o‘zgarishi nima o‘zi, uning O‘zbekistonga ta’siri qanday, mamlakatni qanday xavflar kutmoqda, hukumat bu borada nima ishlar qilyapti? “Daryo” muxbiri shu kabi savollarga javob topish maqsadida “O‘zgidromet” mutaxassisi, iqlimshunos Erkin Abdulahatov bilan suhbatlashdi.

— Erkin aka, so‘nggi paytlarda iqlim o‘zgarishi va uning salbiy oqibatlari haqida jahon matbuoti tez-tez bong urmoqda. Hattoki, bu borada xalqaro sammitlar, konferensiyalar tashkil etilyapti, davlat va hukumat rahbarlari oqibatlarni kamaytirish bo‘yicha chora-tadbirlar ishlab chiqmoqda. Ammo iqlim o‘zgarishi haqida O‘zbekiston aholisining aksariyat qismi tushunchaga ega emasdek tuyuladi. Shu bois suhbatimiz boshida iqlim o‘zgarishi nima ekanligi to‘g‘risida gapirib o‘tsangiz?

— Havo harorati va boshqa meteorologik parametrlarning yillar davomida o‘zgarishi natijasida yuzaga keladigan jarayon iqlim o‘zgarishi hisoblanadi. Iqlim qaysidir davrda issiq, qaysidir davrda sovuq bo‘lgan. Ammo oxirgi yillarda iqlim o‘zgarishi oldingi davrlarga nisbatan juda tez kechyapti. Avvallari sovish iqlimiy davridan isish davri yoki isish davridan sovuq iqlimiy davrlarga o‘tish uchun millionlab, hattoki milliard yillar ketgan. Bu tufayli iqlim o‘zgarishida keskin jarayonlar juda ham sekin ro‘y berganini ko‘z oldimizga keltirishimiz mumkin.



Hozirgi paytda iqlimning isib ketishiga zavod va korxonalar, avtomobillardan chiqayotgan iflos moddalar asosiy sabab bo‘lmoqda. Havo tarkibida suv bug‘i, metan va is gazlari hamda boshqa iflos moddalarning ko‘payishi natijasida “issiqxona effekti” paydo bo‘ladi. Fizik jarayon asosida quyosh nuri atmosferaga kelganida 70 foizi yer sirtiga tushadi va yer ham o‘z navbatida sirtga tushgan nurlarning ma’lum qismini atmosfera orqali koinotga qaytaradi. Mana shu qaytib ketgan nurni issiqxona gazlari o‘zida tutib qoladi. Bu esa yer dimiqishi, ya’ni isishni tezlashtiradi va mazkur jarayon “issiqxona effekti” deyiladi.



“Issiqxona effekti”ning paydo bo‘lishi

Illyustratsiya: “Daryo” / Dilzoda Hamidjonova

Biz hozir iqlimning isib borish epoxasida yashayapmiz. 50 yil oldingi davr bilan taqqoslasak, avval yoz oylarida 40 darajali issiq muddat tushdan so‘ng ikki-uch soat davomiylikda kuzatilgan. Bugungi davrda esa bu ko‘rsatkich sutkaning besh, olti soat vaqt davomiyligida kuzatilmoqda. Hozir 40 darajadan ortiq haroratli kunlar sonining ortishi mamlakatning ko‘plab hududlarida kuzatilyapti, kechqurunlari ham ancha issiq harorat to‘lqini qayd etilmoqda.

Oxirgi paytlarda isish jarayoni butun dunyoda tezlashib bormoqda. 2015-yildan keyin sayyorada havo harorati so‘nggi 150 yildagi me’yoriy ko‘rsatkichdan 1,2–1,3 darajaga yuqorilab ketdi. Bu O‘zbekistonda yuqori, ya’ni 2 darajaga yaqin qiymatlarda kuzatilmoqda. Ushbu chastota deyarli har yili mavsumiy rekord issiqliklarni taqdim etmoqda. Mintaqamizning geografik joylashuvidan kelib chiqib, azaldan o‘ziga xos iqlimiy sharoit va materiklar o‘rtasida joylashgani tufayli bizda qurg‘oqchilik bilan bog‘liq holatlar keskinlashyapti. Bunga, albatta, iqlim o‘zgarishi, havo haroratining ko‘tarilishi sabab bo‘lmoqda.

— O‘zbekistondagi yillik harorat ko‘rsatkichi qanday? Raqamlar xavotirlimi?

— O‘tgan asrga nisbatan bizda haroratning yillik isishi 1,5–2 darajaga ko‘tarilib ketdi. Bu ko‘rsatkich ko‘pchilikka kichik raqamlardek tuyulishi mumkin. Bugungi yosh avlod bundan 40–50 yil oldin sutkalab qor yoqqanini, qor yerda haftalab turganini, qish oylari izg‘irinli kunlar bo‘lganini bilmaydi. U paytlarda qish qishligini qilardi. Hozirgi vaqtda esa respublikaning ko‘p hududlarida qor yog‘sa, uzog‘i yarim sutkadan so‘ng erib ketyapti, qor yog‘ish holati ham kam kuzatilyapti. Iqlim o‘zgarishi, haroratning isib borishini mana shunday tabiat hodisalari misolida, statistik ma’lumotlarsiz ham bilish mumkin.

31-may kuni Yerga meteor yomg‘iri yog‘adi
31-may kuni ertalab Yerda meteor yomg‘iriga guvoh bo‘lish mumkin, meteorlar soni soatiga 10 mingtagacha yetishi mumkin. Bu haqda astronom Aleksandr Yakushechkinga tayanib, “RBK” xabar bermoqda.



Foto: Global Look Press

“Yuqori meteor faollik taxminan ikki soat davom etishi mumkin, uning avj nuqtasi, hisob-kitoblarga ko‘ra, 06:30 ga (Toshkent vaqti bilan 08:30) to‘g‘ri keladi, bu paytda bizning uzunliklarimizda allaqachon tong bo‘ladi”, — dedi Yakushechkin.

Uning so‘zlariga ko‘ra, meteor oqimi Yerning G‘arbiy yarim sharida, Shimoliy Amerikada eng yaxshi ko‘rinadi. Astronomning vaqt bo‘yicha aniqlik kiritishicha, yomg‘ir qachon boshlanishi borasida bir nechta versiyalar bor, u Toshkent vaqti bilan 10:00 ga yaqin boshlanishi ham mumkin.

Meteorlar asosan kuchsiz va xira bo‘ladi, bu meteoroidlar va zarralarning atmosferaga kirish tezligi kichik bo‘lishi bilan bog‘liq, dedi Yakushechkin.

Bundan tashqari, Yer orbitasini SW3 kometasi bo‘laklarining ikkita shleyfi ham kesib o‘tadi, bu hodisa esa asosiy meteor yomg‘iridan bir necha soat avvalroq yuz beradi. Shu sababli, ekspert fikricha, 30-maydan 31-mayga o‘tar kechasi meteor yomg‘irini ko‘rish imkoniyati rossiyaliklarda ham bo‘ladi.

Osmon jismlari Yer atmosferasiga kirib, yonib ketganida yuz beradigan yorug‘lik hodisasi meteor deyiladi. Yorqinroq meteorlar bolidlar deb ataladi. Yer yuzasigacha uchib kelgan osmon jismi esa meteorit deyiladi.

Mavzuga doir:

Yilning eng yorqin “Yulduzlar yomg‘iri” — suratlarda
Turkiyaning Izmir shahriga meteorit tushdi — OAV (video)
Norvegiyaga tunda meteorit tushdi, atrof bir necha soniyaga yorishib ketdi (video)

“Har tomonlama o‘sishimga va mamlakat rivojiga sabab bo‘luvchi taklif tushsa, Toshkentdan turib ishlashga rozi bo‘laman” — 8 yildan buyon Amerikada yashab, institut laboratoriyasida ishlayotgan Green Card sohibasi bilan suhbat
Har kim o‘z kelajagini yorqin qurish maqsadida ma’lum yo‘llarni bosib o‘tadi. O‘zini turli sohalarda sinab, ma’qul yo‘ldan yura boshlaydi. Biroq oldindan mo‘ljallanmagan, natijasi noma’lum — tavakkalga asoslangan tanlovlar ham bo‘ladiki, tasavvurdayam bo‘lmagan kelajak tomon yetaklaydi.

Bunga AQSH hukumati tomonidan har yili ajratiladigan “Turli millatga mansub immigrantlar vizasi — DV” dasturi bo‘yicha yutuq yaqqol misol bo‘la oladi.

Green Card lotereyasida g‘olib bo‘lgan 50 ming nafar fuqaroga doimiy yashash huquqini beruvchi vizalar taqdim etiladi. Viza miqdori AQSHga immigratsiya ko‘rsatkichlari past bo‘lgan hududlarga ko‘proq belgilanadi.

1997-yilda Samarqand viloyatining Toyloq tumanida dunyoga kelgan Nigina Ortiqovaning oilasi 2015-yilda Green Card lotereyasida yutuqqa erishib, AQSHga ketadi.

O‘sha vaqtda ingliz tilini deyarli bilmagan Nigina birinchi o‘rinda til o‘rganish vazifasini oldiga qo‘yadi. Uning uddasidan chiqib, hozirda AQSHdagi ikki oliygohda o‘qib, ulardan birida ish faoliyatini ham olib borayotgan Nigina bugun “Qanotsiz parvoz” loyihasining navbatdagi qahramoniga aylandi.

U bilan Amerika hayoti va ko‘pchilikning nazdida omadli kelajak tuhfa etuvchi ushbu lotereya bugungi qahramonimizning kelasi faoliyatiga qanday ta’sir qilgani haqida gaplashamiz.



Amerikaga kelganimizda ingliz tilini deyarli bilmasdim. Keyinchalik til o‘rganib, top ayollar universitetiga qabul qilingan olti nafar talabadan biriga aylandim
Oilada beshta qiz farzandmiz. Ota-onam ilm olishga, kitobxonlik hamda sportga qiziqtirish uchun yoshligimizdan turli usullarni qo‘llashardi. Kun tartibimizdan kitob o‘qish, shashka-shaxmat o‘ynash va har xil to‘garak soatlari joy olardi.



Foto: Nigina Ortiqovaning shaxsiy arxividan

Samarqandda faqat boshlang‘ich va o‘rta ta’limlarni olganman. Kollejda ikkinchi kursgacha o‘qib, keyin oilaviy AQSHga immigratsiya qilinganmiz.

O‘shanda men ingliz tilini deyarli bilmasdim. Shu sababli 2 yil qayta o‘qishga majbur bo‘lganman — High school’ni 10-sinfdan 12-sinfgacha o‘qib, keyin Nyu-York shahridagi 2 yillik Community College’ga o‘qishga kirganman.

Ushbu kollej o‘quvchilarida ikki xil — diplom olib, ishga kirish hamda o‘qishni davom ettirish uchun boshqa universitetlarga o‘tkazilish tanlovi bo‘ladi.

Men Community College’dan keyin Amerikada top ayollar universitetlaridan sanalmish Wellesley universitetiga kirishni maqsad qilganman. Biroq bu murakkabroq masala edi. Raqobat kuchli bo‘lgan. Masalan, men o‘qishga kirgan yilim atigi 6 ta “transfer” (ko‘chirma) talaba qabul qilingandi.

Hozirda AQSHning Wellesley hamda Massachusets texnologiyalar institutida 3-bosqich talabasiman. U yerda Xalqaro politika va Axborot texnologiyalari yo‘nalishlarini tanlaganman.

Yoshligimda diplomat bo‘lishni orzu qilardim. Ularning tartibli kiyinishi hamda turli davlatlarda bo‘lishi menda sohaga qiziqish uyg‘otgan.

Xorij universitetlarida tanlov fanlar mavjud bo‘lib, o‘quvchi qiziqishlaridan kelib chiqib, ma’lum fanlardan bilim olish imkoniga ega.

Men bir-ikkita siyosiy fanlarni tanlaganman. Dars jarayonida olib boriladigan muhokama-yu muzokaralar menga juda yoqardi. Kelajakdagi faoliyatimni siyosatda ko‘rmasam-da, undan doimiy xabardor bo‘lish, shu sohada ilm olish menga kuch beradi.



Foto: Nigina Ortiqovaning shaxsiy arxividan

Odatda universitet talabalari o‘qish davrida malakasini oshirish uchun turli kompaniyalarga vaqtinchalik ishga joylashadi.

Men ham o‘qishning birinchi yilidan, eng avvalo, malaka oshirish, so‘ng o‘z portfoliomni boyitish hamda qaysi sohada talantli ekanimni aniqlash maqsadida harxil kompaniya va ilmiy ishlarda faoliyat ko‘rsataman.

Har biridan yetarlicha ko‘nikmalar olaman. O‘ylaymanki, o‘qishni tamomlagach, ega bo‘lgan tajribalarim asosiy ishimda menga qo‘l keladi.

Menga doimiy o‘rganishni talab qilib, jadallik bilan o‘sib boradigan, ishlash murakkab bo‘lgan faoliyat turlari yoqadi
Massachusets texnologiyalar institutining media laboratoriyasida ilmiy assistentman. MIT zamonaviy texnologiya va startaplarga boy universitet bo‘lgani uchun, kichik startaplar bilan ishlaydigan xodimlarni ishga olishga doim tayyor.

Mening media laboratoriyasidagi vazifam — prodakt menejerlar bilan birga startap va IT-mahsulotlarni bugungi kun talabiga javob bera olishini tekshirib, mijozlarga yetkazishda ko‘maklashishdan iborat.

Faoliyatimning qiyin, shu bilan birga, yutuqli tarafi — Amerikada ishchi xodimlarga katta talablar qo‘yiladi. O‘z ustingizda doimiy ishlashingiz, yangiliklarni ko‘p va tez o‘rganishingiz shart.

Ayniqsa, texnologiyalar dunyosida har kuni yangi ishlab chiqarilayotgan innovatsiyalar bo‘yicha bilimingizni oshirib bormasangiz, qisqa muddatda soha rivojidan ortda qolib ketishingiz mumkin.

Bu oson emas, albatta. Biroq menga aynan shunday, jadallik bilan o‘sib boradigan sohada ishlash yoqadi. Kelasi yozda esa Harvard universitetida ilmiy ish yordamchisi bo‘lib ishlash rejamda bor.



Foto: Nigina Ortiqovaning shaxsiy arxividan

Amerikada ishga kirish yoki vaqtinchalik amaliyot o‘tash joylarida ishlash uchun eng kamida 3 ta intervyu bosqichlaridan o‘tish talab etiladi.

Hozirda kompaniyalarga rezyume bilan onlayn murojaat qilish ham mumkin. Ish beruvchiga ma’qul bo‘lsa, intervyuga chaqiradi. Unda sohangizga qarab turli savollar beriladi. Men ish joylarimning barchasiga uch bosqichli intervyulardan o‘tib, kirganman.

O‘qish, ish va kundalik hayotda birdek faol bo‘lish biroz qiyin va stresslarga boy
Albatta, ish va hayot balansini ushlash juda qiyin, ba’zan stresslarga boy masala. Har bir vaziyatda mening eng katta yordamchim — muddatlarga mo‘ljallangan rejimimni to‘g‘ri belgilash hamda ibodatdir.



Foto: Nigina Ortiqovaning shaxsiy arxividan

Ko‘p yillik tadqiqotlar kreativ yondashuv ayollarda kuchliroq bo‘lishini isbotlaydi
Prodakt menejmentdagi asosiy vazifa — har xil sohalarga tayangan holda muammolarga tanqidiy va ijodiy yondashuv bilan yechim topishdir. Bu sohada ayollarning o‘rni juda katta, deb hisoblayman.

Gucci brendi 950 dollarlik smart-uzugini taqdim etdi
Gucci brendi Oura texnologik kompaniyasi bilan hamkorlikda yurak urishi, tana haroratini kuzatish va boshqa ko‘plab funksiyalarga ega “aqlli” uzukni taqdim etdi, deb xabar beradi Engadget. Uzuk og‘irligi to‘rt grammni tashkil etadi.



Foto: Gucci

Smart-uzuk yurak urushi, nafas olish chastotasi va tana haroratini kuzatib, foydalanuvchini stress darajasi ortgani yoki kasal bo‘layotgani haqida xabardor qila oladi. Taxminlarga ko‘ra, uzuk yurak urushini bilakka taqilgan “aqlli” soatlardan ko‘ra ancha aniq o‘lchaydi — bunga barmoqlardagi arteriyalar sababchi. Gadjet, shuningdek, kun davomidagi faollik hamda uyquni kuzatish imkoniga ega.



Foto: Gucci

Qurilmaning texnik jihatiga Oura kompaniyasi javob bergan, dizayni esa Gucci’niki. Gadjet korpusi “G” naqshlari bilan bezalgan bo‘lib, ular 18 qirotli sariq oltindan foydalanilgan holda qora sintetik korundan (mineral tosh) ishlangan.

Uzuk uchun 950 dollar so‘ralmoqda.

Mavzuga doir:

Apple barmoqlarga taqiladigan o‘zining yangi qurilmasini namoyish etdi
AQShda “aqlli” uzuklar koronavirusga chalinganlarni aniqlashda yordam beradi

Fikr kuchi bilan gadjetlarni boshqarish. Neyrointerfeyslar qanday yaratilgan va bu texnologiya bugungi kunda nimalarga qodir?
Texnologiya haqida gap ketsa, ko‘z oldimizga albatta Ilon Mask keladi. U bir qo‘li bilan Marsni zabt etishga urinsa, ikkinchi qo‘li bilan jahonning fond va kriptovalyuta bozorlarini silkitadi. 2019-yilda Mask dunyoga o‘zining navbatdagi tashabbusini — “miya-kompyuter” interfeysi texnologiyalarini ishlab chiqaruvchi Neuralink kompaniyasini taqdim etdi. Startap mutaxassislarining fikricha, tadqiqot natijalari ba’zi nevrologik kasalliklarni yengishga ko‘maklashishi, kelajakda esa inson sog‘lig‘i bilan bog‘liq ko‘plab noqisliklarni bartaraf qilishi mumkin. Quyida neyrointerfeys texnologiyasi haqida batafsil so‘z boradi.



Foto: Getty Images

Hammasi qanday boshlangan?
Miya hamda tashqi qurilma o‘rtasida axborot almashish imkonini beruvchi texnologiyalar o‘tgan asrda rivojlana boshlagan. Bu kabi tashqi qurilmalarga kompyuter, protez, smartfon, nogironlar aravachasi yoki boshqa tibbiy jihozlar kiradi. 1965-yilda neyrofiziolog Xose Delgado tajriba o‘tkazadi: u neyrochip loyihalashtirib, uni korridada qatnashib yurgan buqaning miyasiga joylashtiradi. Tadqiqotchi turli ogohlantirishlar bilan miyaga bevosita ta’sir qilish orqali jonivordagi tajovuzkorlikni nazorat qilish mumkinligini isbotlamoqchi edi.

Tajriba shu tartibda amalga oshiriladi: Delgado arenaga kiradi, buqa nishonni ko‘radi. Buqa jangchisi bilan hayvon o‘rtasidagi masofa xavfli darajagacha qisqarganda olim boshqaruv panelidagi tugmachani bosadi. Buqa ortga sapchiydi. Natijani mustahkamlash uchun Delgado qizil matoni oladi. Hayvon bu safar ham yengiladi: qurilma tadqiqotchini ikkinchi marta ham qutqarib qoladi. Tajriba videotasvirga muhrlanadi.



Keyinchalik professor Delgado boshqa hayvonlar ustida ham muvaffaqiyatli tajribalarini davom ettiradi va 1970-yili The New York Times gazetasiga bergan intervyusida chinakam inqilobiy gapni aytadi:

Insoniyat evolyutsiyaning burilish nuqtasiga keldi. Biz psixik funksiyalarni mustaqil tarzda boshqarish ostonasida turibmiz. Savol shunday: biz idealda qanday odamlarni yaratmoqchimiz?

O‘shanda olim o‘tkazgan tadqiqot natijalari axloqiy kelishmovchiliklarni keltirib chiqargan. Lekin bu texnologiyaning amaliy foydasi ko‘proq edi va ilmiy hamjamiyat odamlar ustida tajribalar o‘tkazishni boshlab yuboradi.

Dunyodagi birinchi kiborg odam bo‘lish baxti rassom Jonni Reyga nasib etgan. U jiddiy jarohat tufayli shol bo‘lib qolgandi: qimirlash, gapirish va hatto ko‘zlarini pirpiratishga ham ojiz edi. Nevrolog Filip Kennedi 1998-yilda Jonning miyasiga mikroelektrod joylashtiradi. Rey oddiy xatti-harakatlar haqida o‘ylashi kerak edi — masalan, qo‘lini ko‘tarayotgani haqida. Ushbu harakatlarga mos tushadigan nerv impulslari esa kursorni kompyuter ekranida harakatlantiradi. Shunday qilib, shol bo‘lib qolgan rassom muloqot qilish imkoniyatiga ega bo‘lgan.

Dyson uylarni tozalashga mo‘ljallangan yangi avlod robotlarini namoyish etdi (video)
Fenlar, changyutgichlar va boshqa kichik texnikalarni sotishga ixtisoslashgan Dyson kompaniyasi mustaqil ravishda predmetlarni ko‘tarishga qodir robotlar prototipini namoyish etdi.



Foto: Dyson

“Dyson kompyuterga, dasturiy ta’minotga, datchiklar va mexatronikaga ixtisoslashgan 250 nafar muhandisni yig‘ib, robototexnika sohasidagi ambitsiyalarini oshirmoqda. Shuningdek, kompaniya yaqin besh yil ichida yana 700 nafar mutaxassisni yollash niyatida. Bosh reja: Buyuk Britaniyadagi Xallavington aerodromida eng zamonaviy robototexnika markazini yaratib, o‘n yillik oxiriga qadar ushbu texnologiyani uylarimizga joriy etish”, — deyiladi relizda.



Dyson tomonidan namoyish etilgan robotlar likopchalar, bolalar o‘yinchoqlarini ko‘tara oladi va 3D-model qurish orqali mebelni changyutkich yordamida tozalashga dasturlashtirilgan. Ushbu natijaga kompaniya bosh muhandisi Jeyk Dayson (kompaniya asoschisi Jeyms Daysonning o‘g‘li) boshchiligi ostida erishishga muvaffaq bo‘lingan.



Foto: Dyson

Dyson’ning dastlabki tijoriy namunalari 2030-yildan sotuvga chiqishi kutilmoqda.

Avvalroq afsonaviy Boston Dynamics robot-iti yangi opsiyalarga ega bo‘lgani, Amsterdamda robot qayiqlarni sinovdan o‘tkazish boshlangani to‘g‘risida xabar berilgandi.

Redmi Note 11T Pro smartfonlari va Redmi Buds 4 naushniklari taqdim etildi
Xiaomi kompaniyasi Redmi Note 11 lineykasidagi yangi smartfonlari — 11T pro va 11T Pro, shuningdek, Redmi Buds 4 hamda Buds 4 Pro naushniklarini taqdim etdi, deb xabar beradi GSMArena.



Foto: GSMArena

Redmi Note 11T Pro
Smartfonlar Full HD+ sifatni va 144 gertsli tasvir yangilanish chastotasini qo‘llab-quvvatlaydigan 6,5 dyuymli IPS-ekranlar bilan jihozlangan. Displeylar Corning Gorilla Glass 5 shishasi bilan qoplangan, barmoq izi skaneri o‘chirib-yoqish tugmasiga o‘rnatilgan. Yangi model korpusi IP53 standarti bo‘yicha himoyalangan — u yengil yomg‘irga bardosh bera oladi.



Foto: GSMArena

Apparat ichidan MediaTek Dimensity 8100 protsessori, 6 yoki 8 gigabayt tezkor hamda 128/256/512 gigabayt ichki xotira o‘rin oladi. Note 11T Pro’ning akkumulyator sig‘imi 5080 mA/soatga teng bo‘lib, 67 vattli tezkor quvvatlanish funksiyasiga ega. 11T Pro+ modeliga esa sig‘imi 4400 mA/soatli akkumulyator o‘rnatilgan — 120 vattli tezkor quvvatlanish funksiyasi mavjud.



Foto: GSMArena

Smartfonlarga kameralar soni to‘rtta: 64 megapikselli asosiy (Samsung GW1), 8 megapikselli keng burchak (Samsung 4H7, 120 daraja), 2 megapikselli makro va 16 megapikselli frontal.

Xitoyda Redmi Note 11T Pro lineykasi 31-maydan boshlab qora, ko‘k va kumush ranglarida sotuvga chiqadi.

Rasmiy narxlar:

---------------madaniyat -------------
Alisher Usmonov va Irina Viner: ilk uchrashuv, 6 yillik hijron va 30 yillik nikohdan keyingi ajrashish tarixi
Ko‘pchilik ularning muhabbatiga havas qilgan, chunki Irina Aleksandrovna va Alisher Burhonovich og‘ir sinovlarni boshdan kechirsa-da, doim birga bo‘lgan. Gimnastika murabbiyi Irinaning shogirdlari va er-xotin bilan tanish bo‘lgan har bir kishi ularning turmushini har doim kuchli va mustahkam deb bilgan.

Ammo qanchalik g‘alati eshitilmasin sevgi ham tugar ekan. May oyining o‘rtalarida Viner va Usmonov ajrashishayotganini e’lon qilishdi. Hozirda ular ajralish jarayonida bo‘lsa-da, “Lisa.ru” nashri bu ikki kuchli insonning sevgi hikoyasi qanday boshlanganini yodga oladi.

Ilk uchrashuv

Irina Aleksandrovna va Alisher Burhonovich ilk bor Toshkentdagi sport majmuasida uchrashgan. O‘shanda Viner umidli va iste’dodli gimnastikachi edi, Usmonov esa qilichbozlik bilan shug‘ullanardi. Yigit bir ko‘rishdayoq moviy ko‘z, qora soch chiroyli qizni sevib qoladi, lekin ancha vaqtgacha o‘z his-tuyg‘ulari haqida gapirishga jur’at eta olmaydi.

Sportchi qiz unga juda mag‘rur va jiddiy bo‘lib ko‘rinadi, balki Usmonov rad etilishidan qo‘rqqandir. Ammo bir lahzalik bu uchrashuv ko‘p yillar davomida uning xotirasida qoladi. Keyinchalik Alisher Burhonovich o‘shanda birinchi marta va butun umrga sevib qolganini tan olgan.



Foto: Pinterest

Ma’lum vaqtga qadar ularning yo‘llari ajraladi: Usmonov Moskvaga ketadi va MGIMOga o‘qishga kiradi. Viner esa O‘zbekistonda karyerasini qurishda davom etadi, bir necha bor chempion bo‘ladi. Keyinchalik u turmushga chiqadi va Anton ismli o‘g‘il farzand ko‘radi. Odatda u birinchi turmush o‘rtog‘i haqida gapirishni xohlamaydi.

Bir kuni Irina Aleksandrovna Moskvaga xizmat safariga boradi va u yerda tasodifan Alisher Burhonovich bilan uchrashib qoladi. Usmonov qizni darrov taniydi, lekin Irina vatandoshini payqamay, uning yonidan o‘tib ketadi.

Keyinchalik, ikkalasining eslashicha, o‘sha kuni gimnastikachining kayfiyati bo‘lmagan, shuning uchun erkak uni chaqirganda, u biroz hayron qolgan. Ammo Usmonov singlisi u bilan birga mashg‘ulot o‘tkazganini aytishi bilanoq Viner darhol taniydi.

Keyinchalik u Usmonovni yaxshi ko‘rib qoladi. Ba’zilarning aytishicha, sportchi birinchi turmush o‘rtog‘idan aynan Usmonov tufayli ajrashgan. Avvaliga ular o‘rtalaridagi munosabatni hammadan yashirishadi. Alisher Burhonovich sevgilisini ota-onasi bilan tanishtirishga ancha vaqtgacha jur’at eta olmaydi, chunki otasi unga oqila uy bekasi bo‘ladigan og‘ir-bosiq qiz qidirardi. Birinchi turmushidan ajralgan va farzandi bo‘lgan sportchi ideal kelin orzusiga to‘g‘ri kelmasdi. Bundan tashqari, Irina Aleksandrovna Usmonovdan besh yosh katta edi. Biroq Usmonov ota-onasini faqat shu ayol bilangina chinakam baxtli bo‘lishiga ishontirishni uddasidan chiqadi.



Foto: Pinterest

Oilaviy baxt va sinovlar

Sevishganlar turmush qurishga ulgurmasdan, ularning tinchini Usmonov ishtirok etishiga to‘g‘ri kelgan sud buzadi. U poraxo‘rlik va firibgarlikda ayblanadi va sakkiz yilga qamoq jazosiga hukm qilinadi. Tadbirkorning o‘zi aybdor emasligini qayta-qayta ta’kidlaydi: o‘sha vaqtda kimlardir badavlat odamlarning farzandlarini ozodlikdan mahrum qilib, ularga zarar yetkazmoqchi bo‘lishadi.

Meksikalik bo‘lgani uchun bosh rollar berilmagan, ammo orzusiga erishish uchun tinmay mehnat qilgan aktrisa — Salma Xayek hikoyasi
O‘zining muhimligini anglash va sinovlarga dosh berish qobiliyati o‘ziga ishongan odamlarga xosdir. Bir vaqtlar hech kim tanimagan Lotin Amerikasi aktrisasi Salma Xayek rad etish nima ekanligini his qilgan bo‘lsa-da, hech qachon o‘ziga ishonishdan to‘xtamagan, natijada orzu qilgan hamma narsaga erishgan.

Orzulari qanday paydo bo‘ldi



Foto: People Talk

Salma Xayek karyerasini vatani — Meksikada boshlagan. Aktrisa “Tereza” va “Qurbon bo‘lgan muhabbat” telenovellalarida rol o‘ynaganidan keyin mashhurlik cho‘qqisiga chiqdi. Ikkinchi film unga BAFTA’ning o‘ziga xos meksikacha ekvivalenti — Ariel mukofotini olib keldi. Ammo yulduz bundan ham ko‘prog‘ini xohlardi, tavakkal qilishga tayyor edi. Shu tariqa u Gollivudga yo‘l oldi.

Dastlab Salma Los-Anjelesga ko‘chib o‘tadi va aktyorlik kurslariga yoziladi. Bir nechta epizodik rollardan so‘ng, aktrisa o‘zining birinchi asosiy rolini oladi: Antonio Banderas bilan birga “Iltijo” filmida rol o‘ynaydi. Shundan keyin Jorj Kluni, Uill Smit va Penelopa Kruz kabi boshqa yulduzlar ishtirokidagi loyihalarda ishtirok etadi.



Foto: People Talk

“Biz to‘xtatib bo‘lmaydigan qizlarmiz”

Ilgari Lotin Amerikasi aktrisalari uchun yirik loyihaga qatnashish oson emasdi. Aktrisa Dryu Berrimorga bergan intervyusida Salma o‘z faoliyati davomida unga bosh rolni olish imkoniyati qanchalik past ekani bir necha bor aytilganini tan oladi.



Foto: People Talk

Bir kuni prodyuser uning inkor etib bo‘lmaydigan iste’dodini tan ola turib, kelib chiqishi meksikalik bo‘lgani uchun u hech qachon yulduz bo‘lolmasligini aytadi: “Siz qanchalik go‘zal va qanchalik mahoratli aktrisa ekanligingiz muhim emas. Og‘zingizni ochishingiz bilan tomoshabin ko‘z oldiga darrov uy xizmatkori keladi”. Lekin bunday gaplar uni to‘xtata olmaydi. Dryu va o‘zi kabi aktrisalar haqida Salma shunday deydi: “Biz biznes va prodyuserlikda muvaffaqiyat qozongan aktrisalar avlodiga mansubmiz. Biz to‘xtatib bo‘lmaydigan qizlarmiz”.

“Ayollar hamma narsaga qodir”


“Yo meni yoki kinoni tanlang, deb shart qo‘ygan” — Mansur Agaliyev Yulduz Usmonova sabab filmlarda suratga tushmay qo‘ygani haqida gapirdi (video)
O‘zbekiston xalq artisti Yulduz Usmonovaning turmush o‘rtog‘i Mansur Agaliyev  “Daryo” muxbiri Nargiza Murodovaga 18 yil avval o‘zbek kinolarida suratga tushgani va xonanda bilan tanishishiga ham klip syomkasi sabab bo‘lgani haqida so‘zlab berdi.



— Kinoga qanday kirib qolganimni bilmay qolganman. Chunki bitta rol boshqasini ergashtirib kelaverar ekan. 2004-yili bir do‘stim filmga taklif etishayotgani haqida aytib qoldi. O‘shanda Murod Rajabov “Ulfatlar” filmini suratga olayotgan ekan. Shu rolni ijro etish uchun rahmatli Nodir degan aktyor yigit ham kelgan ekan. U baquvvat, to‘lachadan kelgan edi. Ammo Murod aka meni tanlagandi. Erkin Komilov “Ursam, xafa bo‘lmaysizmi?” deb kulgandi. Syomkadan keyin Murod aka yonimga kelib, “Uka, gonoraringiz qancha bo‘ladi?” degandi. “Mening biznesim bor, gonorar shart emas”, deb javob berganman.



Keyin bitta ayol rejissor syomkaga chaqirgan. Borsam, millatim rolga to‘g‘ri kelmasligini aytgan. Kinoga millatning nima aloqasi bor, deb xafa bo‘lganman. Endi syomkalarga bormayman, deb turganimda rus ijodkorlari “Zastava” serialiga taklif etishgan. Undan keyin turkiyalik mashhur aktyor Orxan Genjebayning ayoli “Qashqirlar makoni” serialiga taklif etgan. Ba’zi sababga ko‘ra, uning ham syomkasida qatnasholmaganman. Keyin Yulduz Usmonovaning klipida suratga tushishga taklif etilganman. Klip sabab ikkimizning ham baxtimiz ochilib ketgan.

U paytlari Turkiyada rosa qiynalib yurgan paytlarimiz edi. Odam qiynalganda, boshini har sohaga suqib ko‘rar ekan. Menda ham shunday holat bo‘lgan. Ammo Yulduz “Yo meni tanlang, yoki kinoni”, deb shart qo‘ygan. Shunday so‘ng kinolarga taklif etishganda rad javobini berishni boshlaganman. Adashmasam, 10 dan ortiq filmda suratga tushganman, — deydi Mansur Agaliyev.

Gollivud yulduzlarining orzu qilgan, ammo o‘ynay olmagan rollari (foto)
Sevimli qahramonlarimizni o‘ynagan yulduzlar butunlay boshqa filmlarni tomosha qilishayotganini bilish biz uchun biroz g‘alati. Garchi ular dunyo yulduziga aylangan bo‘lsa-da, bu ularining karyerasidagi orzularini to‘liq amalga oshganligini anglatmaydi. Quyida siz sevgan mashhurlar o‘ynashni orzu qilgan rollari haqida gapirishadi.

Kianu Rivz — Rosomaxa



Foto: East News

Biz “Rosomaxa” filmida Xyu Jekmanni ko‘rishga o‘rganib qolganmiz, biroq ma’lum bo‘lishicha, Kianu Rivz ham bu obrazni o‘ynashni xohlagan. Biroq o‘zi aytganidek, bu rolni o‘ynashiga endi “juda kech” bo‘lgan, ammo boshqa aktyor bu rolga juda mos tushgan. Marvel Studios prezidentining aytishicha, “Matritsa” yulduzini “deyarli har bir filmda” ko‘rishga harakat qilishgan.

Tom Holland — Jeyms Bond



Foto: East News

U 2017-yildan beri mashhur O‘rgimchak odam rolini o‘ynamoqda. Biroq britaniyalik aktyor yosh Jeyms Bond rolini o‘ynashni orzu qiladi. “O‘rgimchak odamni o‘ynash — bu quvonch va sharaf, lekin agar ular yosh Jeyms Bond haqida film suratga olishsa, bu filmda qatnashgan bo‘lardim”, — deydi Tom.

Skarlett Yoxansson — Disney malikasi



Foto: East News

Ekranda ko‘plab yorqin obrazlarni, jumladan, “Kapitan Amerika”da Natasha qiyofasini yaratgan aktrisa Disney malikasi rolini o‘ynashni orzu qiladi. Shuningdek, kichkina qizi ham onasini malika rolida ko‘rishni xohlaydi. Biroq Skarlett bunday bo‘lmasligi ehtimoli katta ekanini ham tan oladi: “Men bu rolni so‘nggi 20 yil davomida so‘raganman, lekin hech kim meni taklif qilmagan”.

Uill Ferrell — Saymon Kouell

Dahshatli teraktda omon qolgan 101-reys voqeasi ekranga ko‘chdi: Hoshim Arslonov ishtirokidagi so‘nggi film premyerasidan reportaj (foto)
Toshkent shahridagi Kinochilar uyida 1-iyun kuni rejissor Akrom Shohnazarovning “101-reys” filmi katta premyerasi bo‘lib o‘tdi. Bu haqda “Daryo” muxbiri xabar bermoqda.



Foto: Kinematografiya agentligi axborot xizmati

Kinematografiya agentligi va “Yoshlik” kinostudiyasi tomonidan suratga olingan badiiy filmi real voqeaga asoslangan bo‘lib, unda 2001-yil AQSHning Nyu-York shahrida sodir etilgan terrorchilik harakati oqibatida Shimoliy Amerika havo hududida qiyin vaziyatda qolgan – bortida 180 nafar yo‘lovchi bo‘lgan “O‘zbekiston havo yo‘llari” aviakompaniyasiga qarashli Boing-757 samolyotining 101-reys ekipaji ko‘rsatgan jasorat haqida hikoya qilinadi. Bu parvoz tajribali uchuvchi Zarif Saidazimovning oxirgi, yakunlovchi parvozi bo‘ladi.



Foto: Kinematografiya agentligi axborot xizmati

Taqdimot avvalida filmda bosh rolni ijro etgan O‘zbekistonda xizmat ko‘rsatgan artist Hoshim Arslonov xotirasiga bag‘ishlangan videorolik namoyish etildi. Premyerada film bosh qahramoni prototipi O‘zbekiston Qahramoni Zarifxo‘ja Saidazimov qatnashib, kinoijodkorlarga o‘z minnatdorligini bildirdi va marhum aktyor Hoshim Arslonov ijrosini e’tirof etdi.



O‘zbekiston Qahramoni Zarifxo‘ja Saidazimov

Foto: Kinematografiya agentligi axborot xizmati

Ssenariy muallifi va rejissor Akrom Shohnazarov “Daryo” muxbiriga bergan intervyusida film nega to‘rt yildan keyin premyera qilinayotganini quyidagicha izohladi.

“Zamon qahramonini ekranga olib chiqish maqsadida 2017-yili ssenariy yozishga kirishdim. Filmning 90 foizi real voqealarga asoslangan. Biz faqat 10 foizini badiiylashtirdik. Bu borada yozuvchi va kinossenarist Erkin A’zam yaqindan yordam berdi. Filmda gavdalantirilgan voqealarning esa hammasi haqiqat.

Instagram: Zulayho Boyxonova o‘g‘lining yulduzlarni jamlagan to‘yi, Feruza Normatovani yig‘latgan syurpriz, Istanbulda “ximiya” olayotgan Ra’no Shodiyeva
Jahon va o‘zbek shou-biznesi vakillarining Instagram sahifalariga joylashtirilgan qiziqarli foto va videolarini e’tiboringizga havola etamiz.

Aktrisa Durdona Qurbonova 2-iyun kuni 24 yoshni qarshi oldi.



Foto: Instagram

Aktrisa yo‘lbars muchalida tug‘ilgani uchun yo‘lbarsga “aylandi”.


Xonanda Shahzoda kenjatoyi Xalid bilan tushgan suratini kuzatuvchilari bilan bo‘lishdi.



Foto: Instagram

Shahzoda Muhammedova kuzatuvchilariga Maldiv orollaridan ko‘rinish berdi.



Foto: Instagram

Aktrisa Maldivdan qaytib, oilasi bilan hordiq chiqarish uchun Dubayga ketdi.


Aktrisa Sitora Farmonova Malibu’siga qanday raqam taqqanini muxlislariga ko‘rsatdi.
Qimorga tikilgan, oyog‘i sindirilgan va qornidagi bolasi tushirilgan: Turmush o‘rtog‘ining ruhiy va jismoniy zo‘ravonligiga uchragan o‘zbek shou-biznesi vakillari (foto)
Xonanda Ruxshonaga turmush o‘rtog‘i Sanjar Matkarimov tomonidan yengil tan-jarohati yetkazilgani va jabrlanuvchining shaxsiy sirini uning roziligisiz qonunga xilof ravishda tarqatib, shaxsiy hayot daxlsizligini qasddan buzgani uchun unga 2022-yilning 27-may kuni Jinoyat ishlari bo‘yicha Yashnobod tuman sudi tomonidan hukm o‘qildi. Sanjar Matkarimovga ikki yil-u, bir oyga ozodlikdan cheklash jazosi tayinlandi. Afsuski, jamiyatda ayolni tahqirlash, unga ruhiy va jismoniy zo‘ravonlik ko‘rsatish holatlari ko‘p uchraydi. Hatto, san’at vakillari orasida ham bunday zo‘ravonliklarga duch kelganlar ko‘plab topiladi.

Milena Madmusayeva: “Ota-onangdan voz kechasan, deyishgandi”



Foto: Instagram / @milena_madmusayeva

— Turmush o‘rtog‘im aytgan ishni qilardim. Hatto san’atdan ketasan, desa ham rozi bo‘lgandim. Uydan chiqishimga ruxsat bermaguniga qadar ostona hatlab ko‘chaga chiqmasdim. Davlat tadbirlarida ishtirok etishim u insonga unchalik yoqmasdi. Birdan davlat tadbirlariga ham chaqirmay qo‘ydi. Keyinchalik bilsam birga yashagan paytimizda turmush o‘rtog‘imga qo‘ng‘iroq qilishsa “Milena kasal borolmaydi, yurolmayapti”, degan gaplarni aytgan ekan. Ammo men homilador ahvolimda to‘ylarga borardim.


Yangi kelin bo‘lib tushganimda qaynonam telefonimni olib qo‘yib, “Ota-onangizni unutasiz”, degan. Faqatgina haftada bir marotaba, juma kuni turmush o‘rtog‘imning telefonida oila a’zolarim bilan gaplashishimga ruxsat berishgan. Faqatgina 2 daqiqa gaplashishim mumkin edi.

Qaynonamning ko‘ziga hech qachon tik qaramaganman. Uni onamdek yaxshi ko‘rishga harakat qilganman. Ammo men kelin sifatida u uyda begona edim. U uyda xuddi o‘zimni bo‘rilar orasiga tushib qolgandek his qilganman. 10 oy turmushim buzilmasligi uchun chidadim va bu haqida ota-onamga aytmadim. Olti oylik homiladorlik paytimda kechasi ota-onamni sog‘inib, tongda ularga qo‘ng‘iroq qilishimga ruxsat berishini so‘raganman. “Ota-onang haqida gapirma va men gapirayotganda tik turib eshit”, degan. Shunda havo yetmay tashqariga chiqqanman. Havo sovuq, qor yog‘ayotgan payt edi. Uch soat tashqarida yurib uyga kirdim. Yuzimni yuvsam sovuqdan bir tomonga qiyshayib qolganini payqadim. Tong otishi bilan mashinamga o‘tirib, ota uyimga ketdim. Turmush o‘rtog‘im ota-onamdan kechrim so‘radi, bir muddat yaxshi yashadim. Ammo baribir qaynonamning ota-onamga nisbatan adovati saqlanib qolgandi. Sababini bilolmasdim.



Foto: Instagram / @milena_madmusayeva

Farzandli bo‘lganimdan keyin ham vaziyat o‘zgarmadi. Bu oilada nafaqat turmush o‘rtog‘imga, balki uning yaqinlariga ham kerak emasligimni angladim. Bu yerda qolsam hayotim fojiali yakun topishidan qo‘rqib, ota uyimga ketdim. Bir oydan so‘ng turmush o‘rtog‘imga qo‘ng‘iroq qilib, “Qizimiz sizning ham farzandingiz, uni istagan paytda ko‘rishingiz mumkin”, dedim. U esa “Ota uyingda yashasa qizim emas”, dedi. Mana qizim to‘rt yoshdan oshdiki, haligacha otasi kimligini bilmaydi, — deydi xonanda Milena Madmusayeva.

Zamira Beshimova: “ ‘Men ayoliman’ deganim uchun rosa kaltak yeganman”



Foto: Instagram / @z_beshimova

— Aslida birinchi turmush o‘rtog‘im bilan oila qurishni istamaganman. “Biz bir-birimizga mos emasmiz”, deb rad javobini bergandim. Ammo taqdir ekan, baribir o‘sha inson bilan oila qurdim. U insonni tushunib bo‘lmasdi. Chunki to‘ydan keyin meni umuman tashqariga chiqarmay qo‘ygan. Hatto, chiqindi tashlashga ham, dom tagidagi do‘konga chiqishimga ham ruxsat bermasdi. Onam bilan esa umuman gaplashishimni istamasdi. O‘g‘lim olti oylik bo‘lganida onamning tug‘ilgan kuniga borganman. O‘shanda jahli chiqib, urib oyog‘imni sindirgandi.

Eng yomoni do‘stlari uyimizga kelsa bozorlik qilardi. Qolgan payt esa “bori shu” derdi. Hech bo‘lmasa bola uchun bozorlik qiling deganimda “U ko‘krak emsa, senga shart emas”, degandi.


Ember Xyord Gollivud yulduzi Jonni Deppga tuhmat qilganlikda aybdor dep topildi
Gollivud yulduzlari Jonni Depp va Ember Xyord o‘rtasidagi mojaro anchadan buyon davom etmoqda. Ayol sobiq erini oiladagi zo‘ravonlikda ayblagan. Bu haqda Xyord 2018-yilda The Washington Post’ga bergan intervyusida ma’lum qilgan. Aktyor tuhmat uchun 50 million dollar talab qilib, sudga shikoyat arizasi kiritgan — sud esa unga 15 million to‘lanishi bo‘yicha qaror chiqardi, deb xabar beradi “Pravilamag”.



Foto: The New York Times

Deppga qarshi shu kabi da’vo arizasini kiritgan Ember esa 100 million dollar talab qilgan, biroq u sobiq turmush o‘rtog‘idan 2 million dollar oladi.

Virjiniya shtati sudi tomonidan ko‘rib chiqilgan Deppning Xyordga qarshi ishi olti hafta davom etdi. Uning  onlayn translyatsiyasi AQSHda rekord darajada tomosha qilingan.

Bu vaqt davomida ko‘plab bayonotlar berildi: masalan, Xyord aktyor uni o‘ldirishga uringani va “Akvamen 2”dagi roli Jepp tomonidan tashkil etilgan “irqchilik kampaniyasi” sabab sezilarli darajada qirqib tashlanganini aytgan.

Avvalroq Disney kompaniyasi Deppni Xyord bilan mojarosi sabab “Karib dengizi qaroqchilari”ning yangi qismidan chetlashtirgan edi. Jonni Depp sobiq rafiqasi bilan sud jarayonida 300 million dollar va millionta alpaka uchun ham “Karib dengizi qaroqchilari”dagi Jek Chittak roliga qaytmasligini ma’lum qilgandi.
Haligacha farzand ko‘ra olmagan va buning sababini hech kimga aytmagan aktrisa — Jennifer Enistonning hayoti va karyerasi (foto)
Ko‘p yillardan beri karyerasini farzandli bo‘lishdan ustun ko‘rishda ayblanib kelinayotgan aktrisa Jennifer Eniston har kim o‘z hayotini qanday yashashini tanlash imkoniyatiga ega bo‘lish muhimligi haqida ochiq gapirdi. AdMe nashri Reychel Grin roli bilan mashhur bo‘lgan aktrisaning hayoti haqidagi hikoyani siz bilan baham ko‘radi.

Karyerasining dastlabki yillari



Foto: AdMe

Jennifer Eniston 1969-yil 11-fevralda tug‘ilgan. Uning ota-onasi aktyor bo‘lgan, shuning uchun u yoshligidanoq bu faoliyat bilan yaxshi tanish edi. U Nyu-York shahridagi musiqa, san’at va aktyorlik maktabida drama bo‘yicha tahsil olgan.

Avvaliga u hatto reklama sohasida ham ish topa olmaydi. Jennifer 2 yildan ortiq muzqaymoq do‘konida ofitsiant va sotuvchi bo‘lib ishlaydi. U pul qarz olib, so‘nggi bir necha dollarini “Do‘stlar” filmidagi rolga fotokasting uchun suratga tushishga sarflaydi.

“Do‘stlar” va Reychel Grinning muvaffaqiyati
Farg‘onalik shoir “Uylanamiz” qo‘shig‘i uchun Mirodil Hakimovdan mualliflik huquqi talab qilmoqda
Farg‘onalik shoir Erkin Yo‘ldosh xonanda Mirodil Hakimovdan “Uylanamiz” nomli qo‘shig‘iga mualliflik huquqini talab qilmoqda. Bu haqda “Daryo” muxbiri xabar berdi.



Fotokollaj: “Daryo”

Ma’lum bo‘lishicha, shoir Erkin Yo‘ldosh mualliflik huquqini talab qilib, Andijon viloyati Adliya boshqarmasiga murojaat qilgan.

Viloyat Adliya boshqarmasi axborot xizmatining aniqlik kiritishicha, shoir 2022-yilning 25-may kuni ariza yozgan.

“Murojaatchi Andijon shahrida yashovchi fuqaro Mirodil Hakimov hech qanday ruxsat va ogohlantirishsiz ‘Uylanamiz’ she’riga bastalangan qo‘shiqni 25 yildan beri ijro etib kelayotganligini va she’r matnini o‘zgartirganligini bildirgan. Murojaatda keltirilgan holatlarni o‘rganish jarayonida xonanda Erkin Doripovga tegishli bo‘lgan ‘Uylanamiz’ nomli she’rni muallif bilan hech qanday shartnoma tuzmasdan huquq egasining ruxsatisiz omma e’tiboriga havola qilgan”, — deydi boshqarma axborot xizmati mas’uli.

Shoir mazkur she’ri 1993-yil yozilganini aytmoqda.

2016-yilda “O‘lanlar yarashsin to‘ylaringizga” nomli she’rlar to‘plamim kitob holda chop etilgan. Mazkur kitobimning 72-sahifasida “Uylanamiz” nomli she’rim berilgan. Ushbu she’rim yaqin do‘stim Yahyobek Mo‘minov taklifi bilan 1993-yilda yozilgan va ijro etilgan. Ijtimoiy tarmoqlarda bundan bir-ikki yil avval “Mening yurtim” telekanali orqali efirga uzatilgan “San’atdagi nizolar-3” ko‘rsatuvi orqali xonanda Mirodil Hakimov ushbu qo‘shiqni 25 yildan buyon ijro etib kelayotganini, qo‘shiq matnida “Shildir-shildir suvlar oqar, Hakanimning arig‘idan”, deb o‘zgartirganligini aytdi. Shu orqali mening qalamimga mansub she’rni hech qanday ruxsatimsiz o‘zgartirib, aytgani aniqlandi. Mavjud huquqlarimdan foydalanib, Adliya boshqarmasiga xonandaga nisbatan qonunchilikda mavjud jazo choralarini ko‘rib berishlarini so‘rab, murojaat qildim, — deydi shoir Erkin Yo‘ldosh.

O‘zbekiston Respublikasining “Mualliflik huquqi va turdosh huquqlar to‘g‘risida”gi Qonunining 6-moddasiga ko‘ra adabiy asarlar mualliflik huquqi obyektlaridan biri hisoblanadi va qonun bilan himoya qilinadi. Shuningdek, Qonunning 19-moddasiga asosan muallif asardan har qanday shaklda va har qanday usulda foydalanishda, xususan asarni barchaning e’tiboriga yetkazish, asarni omma oldida ijro etishda mutlaq huquqlarga ega.

Asardan daromad olish maqsadida foydalanilganligi yoki undan foydalanish bunday maqsadga qaratilmaganligidan qat’i nazar, asardan foydalanilgan deb hisoblanadi. Qonunning 62-moddasiga ko‘ra huquq egasi bilan shartnoma tuzmasdan asarlar yoki turdosh huquqlar obyektini takrorlash, tarqatish yoki undan boshqacha tarzda foydalanish mualliflik huquqini buzish hisoblanadi.